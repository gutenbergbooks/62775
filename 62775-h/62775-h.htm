<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Utazás a Balaton körül (1.
kötet) by Károly Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 text-indent: 0;
 width: 70%;
 text-align: justify;
}

ul.TOC li {
 margin-top: 0.75em;
}

li.li2 {
 margin-bottom: 1em;
 font-size: 90%;
 padding-left: 3em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

Project Gutenberg's Utazás a Balaton körül (1. kötet), by Károly Eötvös

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Utazás a Balaton körül (1. kötet)

Author: Károly Eötvös

Release Date: July 28, 2020 [EBook #62775]

Language: Hungarian

Character set encoding: UTF-8

*** START OF THIS PROJECT GUTENBERG EBOOK UTAZÁS A BALATON KÖRÜL (1. KÖTET) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_299">299</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=tNxkAAAAMAAJ">http://books.google.com/books?id=tNxkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">i. kötet</span></p>
<p class="center"><span class="caption-large">UTAZÁS A BALATON
KÖRÜL</span></p>
<p class="center"><span class="caption-large">I</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">I</span></p>
<p class="center"><span class="caption-largest">UTAZÁS A BALATON
KÖRÜL</span></p>
<p>&nbsp;</p>
<p class="center"><span class="caption-large">ELSŐ KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<p class="center"><span class="caption-largest">UTAZÁS A BALATON
KÖRÜL</span></p>
<p>&nbsp;</p>
<p class="center"><span class="caption-large">ELSŐ KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája, Budapest, VIII., Üllői-út 18.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>KÉSZÜLÜNK AZ UTAZÁSRA.</h2>
<p class="summary">(Kik azok, a kik utaznak? – Miért késett ez az
utleirás? – Napkelet felől napnyugat felé. – A Balaton költői. –
Mindenütt szép, de legszebb a Balatonnál.)</p>
<p>Nem szeretem kerülgetni a kérdést. Egyenesen neki a dolog
közepének: ez a természetem. Most mégis máskép cselekszem. Előre
tájékoztatnom kell az olvasót: miről lesz szó.</p>
<p>Az utazás, a melyet leirok, ezelőtt huszonöt esztendővel
történt.</p>
<p>Az utazók hirneves emberek. Négyen voltak s mind a négy erdélyi
ember.</p>
<p>Salamon Ferencz az egyik.</p>
<p>Gyulai Pál ur a másik.</p>
<p>Szilágyi Sándor a harmadik.</p>
<p>Nagy Miklós a negyedik.</p>
<p>Volt még ötödik és hatodik is. Szentirmay József volt az ötödik
és én magam voltam a hatodik. Mindenkiről el fogok mondani mindent,
a mi vele az utazás <span class="pagenum"><a name="Page_2" id=
"Page_2">-2-</a></span> alatt történt, csak magamról hallgatok.
Nekem elég dolgom lesz az irással. Jegyzőkönyveket nem vettünk föl,
semmit föl nem irtunk, csak azt beszélhetem el, a mi emlékezetemben
megmaradt.</p>
<p>Huszonöt esztendő nagy idő. Azóta én se jártam azon a vidéken. A
feledés hullámai folyton verdesik az emlékezet omlós, fövenyes
partjait s azokból a partokból sokat elmosnak. Pedig azokon zöld
pázsit és illatos virág tenyészhetett s a fövenyben aranyporszemek
is voltak. A hullám elmossa mind. Mi maradt meg azóta: majd
kitudódik lassanként.</p>
<p>Nagyon kell vigyáznom.</p>
<p>Két derék nemes barátom azóta messze utra költözött. A
történetiró és a hivatalos anyakönyv ugyan azt bizonyitja, hogy
Salamon és Szilágyi csak a kerepesi temetőig távoztak el, de én ezt
jobban tudom. Ott szállonganak ők sziveinkben s ott szállonganak a
csillagos ég közelében s keresik a magyar faj dicsőségét a multban
s örrökkévaló életét a jövendőre. Minő nemes szellem s minő jó
magyar volt mind a kettő!</p>
<p>De Gyulai Pál ur se maradt el mögöttük.</p>
<p>»Gyulai Pál ur.«</p>
<p>Mikor e szót kiejtem: nagy nyomatékkal teszem azt. Nem azért,
mert főrendi ur. Nem ád ő arra semmit s én se sokat. S mikor nagy
utazásunkat megtettük a Balaton körül: akkor még nem is volt ő
főrendi ur.</p>
<p>Hanem hát ő nem tegeződik minden pitty-potty emberrel. Nem is
érzeleg és nem is pajtáskodik senkivel, hanem e helyett vitába
keveredik mindenkivel <span class="pagenum"><a name="Page_3" id=
"Page_3">-3-</a></span> s vita közben csak egyetlen megszólitás
illik hozzá komolyan: »Gyulai Pál ur«. Én pedig még az életben
sohase találkoztam vele, hogy rögtön vitába ne keveredtem volna
vele. Elég baj az nekem, talán neki is, hogy oly ritkán s akkor is
oly kevés időre találkozunk.</p>
<p>Behunyta szemeit örökre Szentirmay József is. Ki volt, mi volt:
erre is rákerül a sor. Vitéz honvéd volt, s már e miatt is
megérdemlené, hogy megemlékezzem róla.</p>
<p>De él és futkos és szerkeszt még Nagy Miklós. A ki irt és
iratott már tizezer holt és eleven emberről, de a kiről még se nem
irt, se nem iratott senki.</p>
<p>Ha emlékezetem egyben-másban cserben hagy: Nagy Miklós és Gyulai
Pál ur bizonyára helyreigazitással áll elő. Ezt nem szeretem. Ezért
kell vigyáznom.</p>
<p>De hát miért vártam én huszonöt esztendeig?</p>
<p>Jó okom volt.</p>
<p>Gyulai Pál ur lelke egy pillanatra lángot vetett a Badacsony
tetején. Fényes és melegitő lángot. S azt mondta előttünk, hogy
»Romhányi«-jában fel fogja dolgozni utazásunk emlékeül a Balatont
és a Badacsonyt.</p>
<p>Ezt akartam én bevárni. Hogy fölülkerülhessek és én birálhassam
meg őt.</p>
<p>S volt gonosz szándékom más irányban is.</p>
<p>Azt mondta, hogy ő olyan szélbali embert, a ki igazán szépen
tudna irni, még nem látott. Régen mondta ezt, de azóta is vallja. S
én ugy akartam ezért megboszulni, hogy »Romhányi«-jára hasonló
versben mondjak birálatot. Ha szép lesz a versem: akkor nem bántja
<span class="pagenum"><a name="Page_4" id="Page_4">-4-</a></span>
többé a szélbali embert. Ha pedig csak olyan lesz mint a
»Romhányi«: akkor ő is elhallgat, én is.</p>
<p>De most már nem várom tovább. Lehetetlen. Én ugy érzem, hogy én
halandó ember vagyok. »Romhányi« huszonhét év óta készül és
negyedfél ének van belőle készen. Tervezve van pedig tizenkét
énekre, tehát még hetven esztendő mulva lesz készen. Eddig várni
nem akarok. Tehát csak megirom már ezt a Balaton körüli
világutazást.</p>
<p>Czélunk nem az volt, hogy voltaképen fölfedezzük a Balatont.
Pedig még ma sincs igazán fölfedezve. Az orvos urak nagy része azt
se tudja, az ó világban van-e vagy az uj világban. Sőt az orvos
urak nagy része szentül hiszi, hogy valamely nyugoti országban
fekszik s a földrajzban Ischl, Franczenszbad, Gastein, Reichenhall
s egyéb efféle név alatt szerepel. Olyan orvos is van, a ki azt
hiszi, hogy nem is hivja más Balatonnak, csak az ostoba magyar
közönség.</p>
<p>De azért én az orvos urakkal nem vitatkozom. Az a világutazás,
melyet én leirok, ugy se az orvos urakra tartozik, csak azokra, a
kik a betegségeken kivül és a gyógyitó szerek mellett még a
költőkért, szép asszonyokért, történelmünk nagy alakjaiért s a
nemzeti hagyományokért is lelkesülnek. Mert – hála isten – ilyenek
is vannak az orvos urak között.</p>
<p>Hogy a Balaton máig sincs még felfedezve: legékesebben
bizonyitja ezt az a husz-harmincz tudós férfiu, a kit a
történetirás balatoni bizottságnak nevezett el, és a ki tiz év óta
mindig a Balatont fedezi föl, de <span class="pagenum"><a name=
"Page_5" id="Page_5">-5-</a></span> munkáját máig se végezhette el.
Vannak barátaim is e bizottságban. Herman Ottó már korábban
fölfedezte a Balaton halait s madarait. Daday fölfedezett benne
több mint százötven fajta rákot. Lóczy egészen közel jár ahhoz,
hogy fölfedezze partjait s mások közel járnak ahhoz, hogy
fölfedezzék mélységeit. Azonban a halak és madarak, a rákok, partok
és mélységek még mindig nem a Balaton.</p>
<p>A Balaton ábránd és költészet, történelem és hagyomány, édes-bus
mesék gyüjteménye, különös magyar emberek ősi fészke, büszkeség a
multból s ragyogó reménység a jövendőre. Se mérnök, se tudós, se
állatbuvár azt igazán felismerni sohase lesz képes. Utazó kell
ahhoz, a ki egyuttal költő és történetiró s azonkivül erdélyi
ember.</p>
<p>Csak tuladunai ember kell közibük egy vagy kettő, a ki a
költőnek, a történetirónak s az erdélyi embernek az utat
megmutassa.</p>
<p>De hát miért éppen erdélyi ember?</p>
<p>Erre a kérdésre nagyon furcsa a felelet.</p>
<p>A magyar ember, ha boldogulni akar, nyugat felé iparkodik.
Eltanulta ezt Atillától és Árpád apánktól. A kik napkelet felől
jöttek és napnyugat felé törekedtek. Csak a ki bujdosik: az tart
kelet felé.</p>
<p>Ilyen a magyar még ha zsidó is. Bejön Mármarosnál. Ott még
koldus, napszámos és pálinkamérő. A fia már két vármegyével beljebb
jön nyugot felé s lesz belőle gyáros, kereskedő és nagybérlő. Ha
még egy-két vármegyével beljebb kerül: már nagy birtokos és
<span class="pagenum"><a name="Page_6" id="Page_6">-6-</a></span>
urodalmat szerez. Budapesten nemességre, képviselőségre és
báróságra törekszik s ha már egy pár millióra tett szert: Bécsbe
költözik, de ha megmarad is magyarnak: minden betegségét bécsi
orvossal gyógyittatja, minden nyaralását osztrák fürdőben tölti s
minden ékszerét és drága ruháját lánya, asszonya Bécsből és
Párisból hozatja.</p>
<p>Épen mint a magyar mágnások!</p>
<p>Az erdélyi ember kétfelé költözik. A ki szegény akar maradni:
vagy otthon ül, vagy Moldvába, Oláhországba száll ki szerencsét
próbálni. A ki pedig boldogulni akar: az jön Budapestre.</p>
<p>Budapestig eljön, de tovább nem. Ez napnyugot felé rá nézve a
világ vége. Olyan erdélyi ember még nem született a világra, a kit
Pécs, Fehérvár, Komárom, Veszprém, Pápa, Győr, Sopron vagy Pozsony
a maga kebelére telepedni látott volna.</p>
<p>És ez jól van igy is. Nagyon erős gyomra van Budapestnek.
Erősebb, mint a struczmadárnak. Erősebb, mint a gólyamadárnak.
Annyi kavicsot, kigyót, békát, tótot, csehet, németet, galicziai
jövevényt befogad évenkint, hogy az erdélyiekre ugyan szüksége van.
Nem épen hánytatónak, hanem gyomorerősitőnek. Bár jönnének többen.
Bár jönne ide a székelyek fölöslege is. A ki már kicsordul a tele
pohárból s ha Romániába hull, örökre a porba vész.</p>
<p>A négy erdélyi iró soha se látta a Balatont. Egyik-másik talán
valamikor elutazott mellette, de azt is éjjel cselekedte. Nem volt
benne köszönet. <span class="pagenum"><a name="Page_7" id=
"Page_7">-7-</a></span></p>
<p>Nem elégedtem meg ezzel a négy erdélyi férfiuval. Még többet is
akartam.</p>
<p>Ott volt Szász Károly. Akkor még nem volt püspök, juhait még nem
maga terelgette, sőt ő még maga is közibénk, a jámbor juhnyájhoz
tartozott, melynek egyik-másik darabja el is tévedhet. Ő épen az
eltévelyedettek közé tartozott, mert imádság helyett verset irt s
költő daczára miniszteri tanácsosságra s államtitkárságra adta
fejét. Költő és miniszteri tanácsos: hogy lehet e kettőnek
összeférni? Ha Petőfi tanfelügyelő, ha Csokonai pénzügyigazgató
lett volna!</p>
<p>Fölkerestem Szász Károlyt is. Meghivtam a nagy utazásra őt is.
Nagy örömére volt e meghivás. Annál inkább, mert szentül hitte,
hogy abból nem lesz semmi. De határozottan megigérte, hogy ha én
azt a csodát meg tudom tenni, hogy Salamon Ferenczet és kiváltképen
Gyulai Pál urat valamely napnak reggeli 7 órájára a déli vasuthoz
állitom: akkor ő is eljön s megénekli a Balatont.</p>
<p>Tudtam, hogy ha eljön: megénekli. Ez volt egyik törekvésem. Mert
a Balatonnak most már van ugyan költője s nehány írója is, de
huszonöt év előtt még nem volt igazi költője.</p>
<p>Petőfi talán sohase látta. Arany és Tompa nem törődtek vele.
Vörösmarty az ifju kort nem töltötte partjain. Berzsenyi és a két
Kisfaludy lelke csak a hősiség és a honfibánat napsütötte rónáin
vagy ködös rengetegeiben tanyázott. Pedig ők jól ismerték a
Balatont, lelkesedtek is érte, sőt Berzsenyi nem egyszer meg is
kisérlette, hogy bevonja költészetének arany fátyolával.
<span class="pagenum"><a name="Page_8" id=
"Page_8">-8-</a></span></p>
<p>Csokonai is csak egyszer lángolt érte. Tihanynak riadó leánya, a
vitára mindig készen álló visszhang birta szóra lantját. Ha az ő
lantja olyan korán össze nem tört volna!</p>
<p>Volt idő, a mikor négy báró regényirónk volt egyszerre. Jósika,
Kemény, Eötvös, Podmaniczky. Nem hiszem, hogy most egy volna is.
Egyáltalán hová lettek mágnás iróink? Jó lenne e fölött egy kissé
eltünődnünk. Ugy látszik: mióta versenylóra ülhetnek, azóta Pegazus
iránt nincs érzékük. Azóta a Pegazus nem türi meg őket a hátán.</p>
<p>Minden mivelt nemzet főurai közt nagy számban vannak az irók.
Költők, tudósok, utazók, katonairók, hirlapmivelők. Nagyszámban
volnának nálunk is, ha az egyik fele már meg nem halt volna s a
másik fele már megszületett volna. Zichy Jenő és Andrássy Gyula
gróf szinte kirí a mai nemzedékből s Széchenyi Béla gróf mintha
kifáradt volna nagy khinai utazása után.</p>
<p>De ez a négy báró regényirónk se vette költői tolla alá a
Balatont.</p>
<p>Jókai költészete ellátogatott egyszer hozzá. De csak az alvó
Balatonhoz, a mikor lefekszik téli ágyába, magára ölti jégtakaróját
s hóval, viharral, förgeteggel nem törődik.</p>
<p>Ezt a Balatont irja le Jókai az »Arany Ember«-ben.</p>
<p>Jókai tizenöt éven át lakott nyaranta a Balaton partján, suttogó
nádasához ötven lépésnyi távolságban. De a téli Balatont nem látta
soha. Mégis azt irta le. Különös erő is lakik a költészetben.
Képzelete arra vágyik, <span class="pagenum"><a name="Page_9" id=
"Page_9">-9-</a></span> hogy az ismeretlent, a láthatatlant, a
kézzel meg nem foghatót állitsa az olvasónak lelke elé.</p>
<p>Ha Szász Károly eljön a nagy utazásra: bizonyára tizenkét dala
röpködi körül Tihany, Hegyesd, Csobáncz, Badacsony, Tátika bérczeit
s néhány költői beszélylyel és hősi költeménynyel lesz irodalmunk
gazdagabb.</p>
<p>S még egy erdélyi embert akartam az utazásra birni.</p>
<p>Zeyk Ferenczet, a vitéz erdélyi vörös sapkást.</p>
<p>Barátom volt. Ott viselte tisztét ekkortájt a honvédelmi
kormánynál. Minden Zeyk honvéd volt valamikor, a ki már elbirta s a
ki még elbirta a fegyvert. S az én Firi barátom egyik volt az elsők
és a hősök közül. Pajzán néven Zeyk Firinek nevezték bajtársai. Én
is csak ugy neveztem.</p>
<p>Vidám oldala is volt a függetlenségi harcznak, a tábori életnek,
a sok győzelemnek, a sok csatavesztésnek. De vidám oldalát se a
költők, se a történetirók eddig meg nem irták. Csak a hősi oldalt,
csak a bukást, csak a nemzeti gyászt, csak az árulások
denevérsuhogását ismeri a mai nemzedék.</p>
<p>Miért van ez igy?</p>
<p>Mohács óta sohase volt a magyar szellem nagyobb, erősebb,
fenségesebb, mint az utolsó Rákóczy kuruczkorszakában. És sohase
szenvedett nemzetünk többet, mint akkor és az után. S nézzétek meg
dalait, költészetét, zenéjét, példabeszédeit, bölcs mondásait,
vezérférfiainak életét és nyilvános jellemét: mindig és mindenütt
ott van a magyarnak vidámsága, délczegsége, dévajsága. Sohase
busult annyira a magyar, hogy csupán <span class="pagenum"><a name=
"Page_10" id="Page_10">-10-</a></span> busult volna és sohase
dühöngött annyira, hogy ellenségéhez vagy önmagához egy
keserü-vidám ötlete ne lett volna.</p>
<p>Hova lett hát függetlenségünk harczának vidámsága? Miért
titkoljuk el? Miért felednők el? Hova lett a harcztéri szerelem
titkos költészete? Hiszen Vénusz, a bájos istennő, hányszor
fölkeresi a kegyetlen Marsz istennek táborhelyét? Hiszen történelmi
nagy hőseink nem lesznek kisebbek, csak rokonszenvesebbek, ha
bennük az embert, az egyént, a férfit is közelről megismerjük. S a
nagy franczia forradalom fensége semmit se veszt, csak ragyogóbbá
lesz az által, ha szerelmi harczát, hadjáratait, cselszövényeit és
pajzánságát is igazán ismerjük.</p>
<p>Az én Zeyk Firi barátom az ő zászlóaljának, hadtestének,
csatáinak minden vidám történetét átélte, megfigyelte, megőrizte és
elbeszélte. S mester volt ebben Salamon Ferencz is. Csakhogy
Salamont, mint kevés szavu embert nehéz volt szóra birni. Mennyit
mesterkedtem én azon, hogy önmagáról is beszéljen s minél többet
beszéljen önmagáról.</p>
<p>– – Nos hát ezek az én erdélyi barátaim, valahányszor velük
összejöttem, nem győzték nekem eléggé dicsérni Erdélynek
tájszépségeit.</p>
<p>Az Aranyos völgyét Tordánál s a tordai sziklahasadékot. Salamon
Ferencz és Nagy Miklós ott nőttek fel.</p>
<p>A Detonáta bazalt oszlopait, e csodálatos hangtalan orgonát
Alsófehérmegyében.</p>
<p>Brassó óriási erdős kupjait. <span class="pagenum"><a name=
"Page_11" id="Page_11">-11-</a></span></p>
<p>A Hargitát Csikban s annak húnregékben gazdag bérczeit.</p>
<p>A hátszegi völgyet Hunyadmegyében s a Hunyadyak dicsőséges
emlékeit.</p>
<p>A Szent-Anna tavát, a Csucsai szorost, a Csetátye Bolit, a
Retyezátot, melyeket regényköltőink annyiszor megénekeltek.</p>
<p>És azután Erdély borai!</p>
<p>Ennél a kérdésnél már Nagy Miklós is tüzbe jött. A ki azt merte
volna állitani, hogy van a világon jobb bor, mint az erdélyi és van
a világon jobb Pojnik-alma, mint a tordai: annak még Nagy Miklós is
ugy neki ment, mint az oroszlán. Pedig Nagy Miklósnál szelidebb
eleven lényt a tudomány sem ismer.</p>
<p>No de hát még Gyulai Pál ur! Ő előtte még Kolozsvár környéke is
a csodálatos szép tájak közé tartozott.</p>
<p>De hát én a tuladunai ember vitába mertem velük keveredni.
Borban, tájak szépségében, régi századok fenálló emlékeiben, még a
Pojnik-almában is a Dunántult a legelsőnek állitottam.</p>
<p>Gyulai leczáfolt keményen.</p>
<p>– Jól van Gyulai Pál ur! Ön a Dunántult és a Balaton vidékét
soha se látta. Tehát kettő közül választania kell. Vagy eljön velem
Badacsony vidékére, vagy nem vitatkozik többé se velem, se
mással.</p>
<p>Mit? Nem vitatkozni többé? Inkább eljött volna Gyulai Pál ur
velem az éjszaki sarkra.</p>
<p>Igy született meg a Balaton körüli utazás nagy gondolata.</p>
<p>Csak az idő és mód meghatározása volt még hátra. Badacsonyban
még akkor nem volt fürdőtelep. Kocsmának, <span class=
"pagenum"><a name="Page_12" id="Page_12">-12-</a></span>
vendéglőnek hire sem volt. Valahol kellett pedig szállást keresni.
Hiszen heten lettünk volna s pár napot a vidékben kellett volna
tölteni.</p>
<p>Igaz, hogy jó miniszterünk, Pauler Tivadar ott lakott. Volt ott
neki egy kis szőlőhegyi hajléka egy szobával és konyhával és
sajtóházzal. Ebben laktak az asszonyok. Ő maga pedig vett egy
elhasznált gőbölyszállitó vasuti vaggont, berendezte azt
lakószobának, tetejére földet hányatott, hogy a nap agyon ne süsse
s ott lakott kényelmesen.</p>
<p>Még Diogénesz se lakott kényelmesebben.</p>
<p>Csak Kerkapoly pénzügyminiszter multa őt felül. Mert ő meg a
Szentgellérthegyen szőlőbeli elődjének szamáristállóját meszeltette
ki s abban lakott egy pár nyáron át. Volt benne egy szalmafonatos
ágya, kis asztala és két széke. Mikor turkesztán-dinnyére és őszi
baraczkra vendégeket hivott, a vendégek a kopasz földre tették
zsebkendőjüket s arra ültek. Mindenki ehetett gyümölcsöt a saját
öléből. Pedig voltak ott gyakran szép asszonyok is, nagy urak
is.</p>
<p>Ilyen kegyelmes urai voltak ez előtt huszonöt évvel
Magyarországnak. Az igaz, hogy egyik se hagyott maga után
örökséget. De az is igaz, hogy azért országnak-világnak
elhirdették, mig éltek, hogy az ország vagyonát fosztogatják.</p>
<p>Hát én az én erdélyi barátaimnak még is különb szállást akartam
keriteni.</p>
<p>Közöltem a dolgot Szentirmay Józseffel, a ki rokona és egyik
főigazgatója volt a veszprémi püspöknek s nekem benső barátom.
Rögtön ment püspökéhez.</p>
<hr class="chap" />
<div class="chapter"></div>
<p><span class="pagenum"><a name="Page_13" id=
"Page_13">-13-</a></span></p>
<h2>JÁNOS PÜSPÖK.</h2>
<p class="summary">(János püspök urasága. – János püspök szegényei.
– Kis városi nagy ebéd. – A nemesség eredete. – A szarvasbika. – A
reggeli a rengetegben. – János püspök az én falumban. – A római
szent zsinat. – A római pápa és a somlyai bor.)</p>
<p>Abban az időben János volt a veszprémi püspök. Családja nevén
Ranolder Jánosnak hivták, de mindenki tudja, hogy a szentegyház
elnyeli a családi nevet. Törődik is azzal a szentegyház, hogy az ő
szolgái és fejedelmei kinek a nemzetségéből származnak. Püspök,
pápa, hitvalló, vértanu, szent vagy boldogságos, remete vagy
zarándok: mindegy az. Apja, öreg apja, ős apja nevére az egyház
történetiróinak nincs szükségük.</p>
<p>Erről a püspökről sok mindent el kell mondanom. Élete egészen
oda tartozik a Balaton történetéhez. Mert a Balatonnak első
fölfedezője ugyan a tihanyi apát, de második fölfedezője minden
esetre Ranolder János veszprémi püspök. És aztán a Balaton körüli
világutazásunkban is szerepe volt neki.</p>
<p>Nagy ur-e a veszprémi püspök? <span class="pagenum"><a name=
"Page_14" id="Page_14">-14-</a></span></p>
<p>A veszprémi püspök nagy ur, ha a természete megengedi.</p>
<p>A Rába vidékén van egy közpéldabeszéd. Igy hangzik: »Nem mind úr
ám az, a ki fölházban lakik«. Ott ugyanis a földszintes házat
alháznak, az emeletes házat fölháznak nevezi a nép. Ez a példaszó
pedig nem csak a fővárosban igaz, hanem a vidéken is.</p>
<p>A veszprémi püspöknek van hetvenötezer hold földje. Ebben van
negyvenezer hold szántója, rétje, kertje, belső telke és legelője,
a többi pedig erdő. Van neki két vára, két székes palotája, három
vármegyéje, öt-hat ezer holdnyi Balatonja, közel két milliónyi
tőkepénze, ötvennél több temploma és kápolnája, ugyanannyi szentje,
1848 előtt 60 ezer jobbágya és zsellérje és szolgáló embere,
hatszáz zsidaja, negyven vendégfogadója, ötven korcsmája, több mint
harmincz utszéli csárdája s közel egy millió forint kegyes
alapitványa, a melyre János püspöknek már nem volt szüksége, tehát
a szegényebb papok és káplánok számára elalapitotta.</p>
<p>Azért a veszprémi püspök még se ur; – csak akkor ur, ha
természete megengedi. János püspöknek megengedte a természete.</p>
<p>Veszprémi várpalotájában ő maga lakott. Legkedvesebb rokonai se
laktak vele együtt. Csak titkárja és a szentszéki jegyző lakott
vele egy födél alatt. Azután az udvarmester, három huszár, egy
kulcsárnő, egy szakácsné s egypár konyhabeli szolgáló személy.
Összesen vagy tizenketten. Még udvari orvosa is a szomszéd
palotában lakott.</p>
<p>Tehát 12 személy számára főztek. <span class="pagenum"><a name=
"Page_15" id="Page_15">-15-</a></span></p>
<p>Kellett pedig a háztartáshoz évenként tüzelőnek és élelmi
szernek, a mint következik:</p>
<p>Kétszáz erdei öl hasábfa. Ezt beszolgáltatták az erdők.</p>
<p>Száznégy hizott disznó háromszáz bécsi mázsa hussal és zsirral.
Ezt beadták a malmok. Száznégy bécsi mázsa finom liszt. Ezt is a
malmok adták be.</p>
<p>Naponként 120 kifli, tehát egy évben 43 ezer nyolczszáz darab.
Ezt a sütők szállitották.</p>
<p>Huszonöt szarvas, harmincz őz és dámvad és ötven vaddisznó. Ezt
fölnevelte a Bakony és beszállitotta az erdőszemélyzet.</p>
<p>Hogy tej, vaj, turó, szelid és vadszárnyas mennyi ment be
naponként a várpalota konyháiba: ezt kiszámitani nem lehet.</p>
<p>Hanem mindezen felül sóra, husra, füszerszámra, eleven és nem
eleven halakra kellett naponként ötven forint, tehát egy esztendőre
18 ezer forint.</p>
<p>A zöldséget, főzeléket, czukrász-süteményeket, sajtot,
nyalánkságokat, gyümölcsöket senki se tudta szám szerint és érték
szerint.</p>
<p>A pinczékbe a bort Tálya, Csopak, Badacsony és Somlyó termette.
A világ leghiresebb és legdrágább borai. Kétszáz holdnyi szőleje
volt a négy hires helyen. Csak tokaji aszú-bora hatszáz akó volt
rendesen. Mikor meghalt is, ennyit találtak pinczéiben. Pedig nem
ez volt legjobb és legdrágább bora. Badacsonyi kéknyelü bora és
somlyai aszúja kétszer olyan drága volt, mint a legdrágább
ötputtonyos tokaji. Mert ötputtonyosnál vékonyabbat nem szürtek
pinczemesterei. <span class="pagenum"><a name="Page_16" id=
"Page_16">-16-</a></span></p>
<p>De hát ki ette-itta meg ezt az irtóztató tömeg enni-inni valót?
Hiszen minden napra annyi mázsa esett, a mennyit a várpalota 12
személyből álló személyzete nyomott. Pedig a kácsa is saját
sulyának csak harmadrészét tudja megenni naponként. A papok
falánksága pedig még se éri el a kácsák falánkságát. Tudni kell
pedig, hogy a várpalota lakói közt mindenki sovány volt és
kistermetü. Még az udvarmester is. Egy még most is él közülök, az
én Jánosi Gusztáv barátom, a Kisfaludy-társaság legujabb és egyik
legérdemesebb tagja. Még most is sovány, pedig már veszprémi
kanonok régóta. Akkor János püspöknek kedves titkárja volt.</p>
<p>A rejtélyt könnyü megoldani.</p>
<p>Veszprém városának sok szegénye van. A tapasztalás megmutatta,
hogy naponként hatszáz szegény, ha rá nem szorult is, szivesen
elfogadja a püspök kegyes adományát. S mind a hatszáznak volt
otthon legalább egy kisdede vagy beteg öregje, vagy hozzátartozója.
És azután az uri rendhez tartozó szemérmes szegények. Ilyenek ugyan
kevesen voltak, de hát ilyenek is csak akadtak. A hol annyi hivatal
s annyi szegényedő kézmüiparos és munkás ember van.</p>
<p>János püspök tehát kiadta a rendeletet, hogy naponként annyit
süssenek és főzzenek, hogy minden szegénynek jusson mindennapra
kenyér, sült és egyéb enni való annyi, a mennyi vasárnappá teszi a
hétköznapot is. Valláskülönbséget pedig ne ismerjenek.</p>
<p>Két erkélye volt a várpalotának. Az egyik nézett a Séd völgyére,
a Cserhátra, a Bakonyra és el messze <span class="pagenum"><a name=
"Page_17" id="Page_17">-17-</a></span> napkelet felé, a másik
nézett a várudvarra. És pedig egyik oldalon a Gizella-kápolnára,
melyet még Szent István felesége épittetett s a másik oldalon a
püspökkutra.</p>
<p>Innen szokta nézni János püspök redőnyös ablakok mögül a maga
szegényeit. A mint jönnek a vármegye háza felül vagy a Szent
Benedek sziklája felül. S a mint elmennek megrakodva minden felé. S
mindig elszomorodott, ha kevesen jöttek. Olyankor mindig attól
félt, hogy elfogynak a szegények egyszer s ő többé istennek tetsző
munkát nem végezhet.</p>
<p>Jámbor János püspök: ne félj te attól! Nem fogynak el a
veszprémi szegények!</p>
<p>Ha huszonnégy esztendei alvás után most kilépnél sirboltodból,
melynek faragott vörös köveit már belepte a moha ott a városvégi
temetőben s ha fölmennél palotád erkélyére, hogy megnézd
szegényeidet, a mint jönnek hozzád bögrével, csuporral, tálacskával
és isten áldásával: talán senkit se látnál ott. Talán el is
felejtették már az emberek, mi volt egykor a püspöki várpalota.
Talán rendőr állana ottan, hogy megvédje a kéregetők tömegétől
palotád nyugalmát. De ha végig mennél a Cserháton, a Buhimvölgyön,
a Jeruzsálem-hegy oldalán s a Csapószeren és benéznél a sziklák
tövén, a hegyek oldalán s a folyó partjain épült kis házacskákba,
hol egykor a kis iparos családja szerény jóllétben élt: akkor vagy
visszamennél palotádba s háromezer szegény előtt nyitnád meg
naponként szivedet és éléskamrádat s bizony nem maradna el onnan
tőled <span class="pagenum"><a name="Page_18" id=
"Page_18">-18-</a></span> egy se, – vagy visszamennél sirboltodba a
faragott vörös kövek árnyékába, melyeket már belepett a moha ott a
Balaton felé vezető utnak jobb oldalán. Hogy aludnál örökké s ne
látná könyes szemed a te városodnak pusztulását.</p>
<p>Bizony más világ van ma abban a városban, mely a Bakony és a
Balaton közt fekszik. Magyar kézmüiparunk eltünt. Nemzeti
gyáriparunk nem állott helyébe.</p>
<p>– – Hanem hát mindez még nem nagy uraság. Alamizsnálkodni
szegény ember, szegény asszony is tud.</p>
<p>De János püspök mást is tudott.</p>
<p>Egyszer meghivott bennünket vadászatra, sarvalyi erdejébe. A
sarvalyi erdő ott van Sümegh mellett Zala vármegyében. Jól elmult
már ennek harmincz esztendeje.</p>
<p>Ott volt a főispán báró Fiáth, az alispán Késmárky, a főjegyző
Csapó, a bakonyi főbiró Hunkár, a bakonyi egyik szolgabiró Ányos s
velem együtt vagy nyolczan, tizen. Később mind képviselő. Alig él
már közülünk kettő-három.</p>
<p>Vadászat – vadászat. Nem egyéb, mint kirándulás. Kiki megy a
vadásztanyára a maga költségén. Ott a gazda ellát meleg szobával,
enni-inni valóval. S ha az ember kijárta, kifázta és kivadászta
magát: megy haza.</p>
<p>Igy gondoltuk mi is.</p>
<p>Január 7-ike volt, kegyetlen hideg, ködös, zuzmarás téli nap.
Korán reggel elindultunk, az etetés és ebédelés <span class=
"pagenum"><a name="Page_19" id="Page_19">-19-</a></span> Tapolczára
volt kitüzve, a derék Mojzer uram falusi vendéglőjébe.</p>
<p>Leszállunk, lelökjük a bundát, bemegyünk a nagy ivóba,
bajuszunkat kiszabaditjuk a hóból, jégből. Mojzer uram hozza az
illatos törkölypálinkát s mai sütetü kalácsot. Kinálja ő is,
Szentirmay József barátom is, a püspök sógora s megbizottja és a
vadászat rendezője.</p>
<p>Fiáth bárónak, főispánunknak jó kedve kerekedik. Elfázott kezét
megdörzsöli és azt mondja:</p>
<p>– Urak, ha megengeditek, ma az én vendégeim lesztek.</p>
<p>Igy is jól van. Szentirmay is elfogadja szó nélkül, Mojzer uram
is mosolyog hozzá.</p>
<p>Mosolyogva kinyit egy nagy ajtót, mely a szomszéd nagy szobába
vezetett s oda szól a főispánhoz:</p>
<p>– Méltóságos uram, tálalva van.</p>
<p>Bemegyünk. Szemünk-szánk eláll a nagy fényüzésen.</p>
<p>Nehéz ezüst teriték mindenben. Csak ugy görnyed az asztal. A
legszebb metszésü velenczei üvegek s a legdrágább porczellánok.
Karos gyertyatartók, mint az erdő. Az ország legdrágább borai
kisebb-nagyobb palaczkokban. Asztaldiszül csodálatos szépségü
gyümölcsök s egész szőlőtőkék ragyogó érett fürtökkel.</p>
<p>Hát még az ebéd!</p>
<p>Nincs a Bakonynak és Balatonnak olyan szelid és vad, vizi és
szárnyas csemegehusa, a mely hidegen és melegen, lével s szárazon
ott ne lett volna. Azután a pástétomok, torták, magyar kalácsok,
még tepertős pogácsa is. <span class="pagenum"><a name="Page_20"
id="Page_20">-20-</a></span></p>
<p>Derék főispánunk ki nem fizeti ezt az ebédet nyolczunk után ezer
forinttal. Pedig nem tett zsebjébe többet kétszázötven forintnál,
mikor elindultunk. Vadászni akartunk, nem kártyázni.</p>
<p>Aztán a czigány is huzta. Rosszul huzta, de azért jól huzta.
Főispánunk mégis alig várta a fizetést. Azt már látta, hogy vele
nincs elég pénz, de mégis kiváncsi volt a számlára.</p>
<p>– Vendéglős ur, vendéglős ur, a számlát kérem.</p>
<p>– Ki van az már fizetve, méltóságos uram.</p>
<p>– Hogyan? Mit beszél? Ki fizette ki?</p>
<p>– Méltóságtok az én kegyelmes püspököm vendégei, már én csak ugy
látom el uraságom vendégeit, mintha uraságom maga volna itt.</p>
<p>Ezt csinálja utána az Angol királyné vendéglőse. Igaz, hogy
Mojzer uram János püspöknek volt fogadós bérlője.</p>
<p>Kemény téli szürkület volt, mikor innen elindultunk. Öreg este,
mikor a sümeghi palotába értünk. A sarvalyi rengetegen át vezetett
utunk. Ittas volt kocsis, huszár, ló, uraság egyaránt. Nem lett
semmi baj.</p>
<p>A palota emeletének homlokzatát s balszárnyát rendezték be
számunkra. Minden vendég számára volt külön előszoba, elfogadó
terem és hálószoba. S minden vendég számára külön komornyik és
külön vadász.</p>
<p>Az én vadászom volt Prapatich. Derék fiu. Őse Szigetvárnál esett
el Zrinyivel együtt. Annak volt egyik hadnagya. A mint ezt a költő
Zrinyi Miklós megénekli. <span class="pagenum"><a name="Page_21"
id="Page_21">-21-</a></span></p>
<p>A vacsora rövid volt. Az egész napi utazás, hideg, a tapolczai
nagy ebéd kissé kifárasztott bennünket. Korán lefeküdtünk.</p>
<p>Reggel hat órakor megszólalt a kürt a várudvaron. Tessék
fölébredni.</p>
<p>Hét órakor ujra megszólalt a kürt. Tessék fölöstökömre
megjelenni a nagy ebédlőben.</p>
<p>Fél nyolczkor ujra teleharsogta a kürt a vár udvarát.
Előállottak a kocsik, el-ki gyorsan lóhalálában a pagonyba.</p>
<p>A nap még nem kelt föl, csak erősködött. Nem sikerült neki
egészen. Ritka és szürke téli ködök az égen is, a földön is
vissza-visszaszoritották éjjeli ágyába.</p>
<p>Nyolcz órára elértük a pagonyt. Fölálltunk egy hosszu nyilt
vonalra. Hátunk mögött a zárt erdő, előttünk öt-hat éves vágás.
Messze-messze a ködboritotta távolban kétszáz rabszolga vagy
jobbágy kezdte hajtani az erdőt. Rabszolga hajdan, jobbágy ötvenkét
év előtt, napszámoshajtó ma.</p>
<p>A fő erdőmester kijelölte az állást. Puskát a karra, kezet
eltakarva, meg kellett állani mereven.</p>
<p>A hajnali szél azonban bele avatkozott a mulatságba.</p>
<p>Tizennégy fok volt a hideg. Észak felől jött a szél. Nem nagy
szél, de téli szél és mégis csak szél. Senkise volt köztünk
eszkimó-ruhában. És azután az eszkimó se áll mozdulatlanul órákon
át az éjszaki sarkvidéken. Nekünk pedig két egész órán át kellett
állanunk mozdulatlanul. Tizennégy fok hideg mellett éjszaki
szélben!</p>
<p>Vadászruha dolgában én nem legénykedtem. Fel voltam öltözve jól.
Legalább tudtam elmélkedni, türelemmel <span class=
"pagenum"><a name="Page_22" id="Page_22">-22-</a></span> várni s
vadásztársaimmal később jókedvüen évelődni. Olyan megfázott
embereket soha se láttam az életben.</p>
<p>De rövid a téli nap mulatságra, hejh de hosszu az a téli nap
csikorgó hidegben, fent a hegy ormán, északi szél süvitése mellett.
Mikor az erdő nem zúg, hanem zörög. Mikor a lomb nem zöld, hanem
száraz. Mikor a kandalló, édes szó, meleg falat olyan messze
van.</p>
<p>Eszembe jutott Kane, a sarkutazó, a ki elbeszéli, minő télen a
hideg a Hudson-öböl és a Parry-fok táján. Hejh, derék Kane, kár
volt neked Franklin után olyan messze járnod, hogy megismernéd a
hideget s elbeszélnéd, miként fáztak matrózaid.</p>
<p>Jöttél volna ide mihozzánk s nézted volna meg, miként fázik
Veszprém vármegye főispánja s miként dideregnek a Bakony
vármegyéjének oszlopos kormányzói. Matróz fázhatik, hiszen az csak
matróz. De hogy merészel olyan idő lenni, hogy még a bakonyi
főszolgabiró is fázzék? S azután pandur se volt közel, hogy vele rá
lehetett volna ijeszteni a hidegre.</p>
<p>Hátam mögött állt Prapatich, a vadászom. Bajusza jégcsappá vált
rögtön. Orra kihamvasodott, mint a beszterczei szilva. Meg nem
engedte, hogy beszélgessek vele. Szemmel, szájjal, kézzel, füllel
intett, figyelmeztetett, hogy a beszéd elveri a vadat.
Engedelmeskedtem.</p>
<p>Szegény hajtók! Egy nagy völgy választott el még tőlük. Ők a
másik hegygerinczen kezdték a hajtást s még a hegy lábához se
érhettek el. Hát ő nekik mennyire kellett fázniok szakadozott,
vékony téli gunyáikban? <span class="pagenum"><a name="Page_23" id=
"Page_23">-23-</a></span></p>
<p>Hajdan a hajtás szolgálatszámba ment. Akárhány uraság
robotszámba se vette be. Most napszámfizetésért jön a hajtó, nem
kénytelen vele. Mégis kétszer annyi jön, mint a mennyit
fölszólitanak. Az egyiknek mulatság; a másik látni akarja, az
uraság miként öli meg a vadat, hogy folyik el annak meleg vére?</p>
<p>Embernek, állatnak haldoklása kinos látvány és szomoru. De
minden gyilkosnak élvezete van abban, ha áldozatát elejtette s azt
haldokolni látja. Vajjon nem ebben gyökeredzik-e a vadászat
szenvedélye?</p>
<p>Beszél-e valahol Shakespeare a vadászat szenvedélyéről? Kiváncsi
volnék az ő felfogását ismerni.</p>
<p>Nem is király, a ki háborut nem folytat. Nem is uraság, a ki nem
hatalmaskodhatik. Nem is nemes ember, a ki nem vadász.</p>
<p>Miben állott az ősi nemesség?</p>
<p>Agyon ütni az ellenséget.</p>
<p>De hátha nem volt ellenség se közelben, se távolban?</p>
<p>Akkor agyonütni a bölényt, a szarvast, a duvadat. Vagy ha
alkalom jött s föllobbant a szilaj harag: agyon ütni a jobbágyot s
fizetni érte negyven forint vérdijat, vagy ha másé volt a jobbágy,
adni urának érte kárpótlásul tizenkét tinóborjut.</p>
<p>Ez volt a középkor.</p>
<p>Intézményei elmultak már. De az ős ember szenvedélyei ma is
élnek. Ezek közé tartozik a vadászat. Eszterházy herczegnek van
százmilliója, de azért elmegy horgászni a patak partjára, leül a
meztelen földre, meghül bele s harmadnapra meghal. <span class=
"pagenum"><a name="Page_24" id="Page_24">-24-</a></span></p>
<p>Mindegy. Uraság volt, mert nem fojtotta el az ős ember
szenvedélyét.</p>
<p>Volt egy öreg alispánom. Azt mondta, csak az az uraság, a ki még
élvezettel tud csibukozni. Az utolsó csibukkal eltünik az utolsó
uraság is. Mert a csibuk mellett dolgozni semmit se lehet. Ahhoz a
tökéletes tétlenség kell. Olyan ember pedig, a ki épen semmit se
dolgozzék, nagyon kevés van már. A kinek pedig dolgozni kell: az
nem uraság.</p>
<p>Az ölés és gyilkolás is az ős ember szenvedélye. És egyuttal
uraságának módja és bizonysága. Kezdte Kain s folytatta Nimród.
Nemes lélek nem öl ma már embert, de nemes ember még mindig öl
állatot. Hatalom nélkül nincs uraság, erőszak nélkül nincs hatalom
s vérontás nélkül nincs igazi erőszak. A persa trónörököst öt-hat
éves korától arra szoktatják, hogy néhány eleven galambnak tekerje
ki a nyakát naponként. Kérdezik a fő tanitómestertől, mire való ez
a kegyetlenkedés?</p>
<p>– Hát hogyan lehetne uralkodó, ha nem lenne kemény szive?</p>
<p>Ezért kell vadászni.</p>
<p>Mert nem az igazság és bölcsesség csinálja a világtörténetet,
hanem az akarat, a szenvedély és a vakmerőség.</p>
<p>És nem az okosság, szelidség és szorgalom szüli a míveltséget,
hanem a szükség és nélkülözés.</p>
<p>»Kaparj kurta: neked is lesz.« De a Kurta csak akkor kapar, ha
éhes és ürgét, egeret akar fogni vagy ha rókát, borzot sejt a
lyukban s azt meg akarja ölni. <span class="pagenum"><a name=
"Page_25" id="Page_25">-25-</a></span> Ha egyikre sincs oka: akkor
a Kurta lefekszik s naphosszat szundikál. S a szundikáló Kurta
sohase fedezné föl a gőzmozdonyt és villanyos világitást.</p>
<p>Messze-messze lent a völgyben valami ismeretlen zaj kezdődik.
Fél mérföldnyi közben kétszáz ember tiporja a csikorgó havat s
verdesi botjával a fiatal vágás avar lombjait. De embert, mozgó
lényt nem látni sehol. Ha mikor sötét este seregélymadár suhan át
fejünk fölött: az ezernyi ezer láthatatlan madárszárnynak suhogása
hasonlit a messze völgy zajához.</p>
<p>Szisszenést hallok hátam mögött.</p>
<p>Fejemet oldalra forditom. Prapatich szemöldökével int, hogy
nézzek előre.</p>
<p>Ott áll előttem husz lépésnyire a szarvas. Három éves bika
csodálatos szépségü termetével. Koronás fejét magasra emeli, két
szép fülét hallgatódzásra fesziti, fényes szemével, gazdag
szempilláival néz le a völgy felé.</p>
<p>Háttal állott előttem egy szobanagyságu tisztáson. Tünődött a
zajon, a mi kelt a völgyben.</p>
<p>Puskámat leemelem balkaromról s vállamhoz akarom fesziteni.
Lábam önkénytelenül a lövő álláshoz igazodik s alattam megcsikordul
a hó. A villám nem gyorsabb, mint a hogy a gyönyörü állat rám
tekint s egy óriási ugrással odább szökell. Hejh Donáth barátom, ha
te ezt a szökellést érczben, márványban szoborrá tudnád
alakitani!</p>
<p>Sohase láttam többé azt a szarvast. Az állatkert foszlott szőrü,
kopott szarvasai, a mint ott kéregetnek <span class=
"pagenum"><a name="Page_26" id="Page_26">-26-</a></span> a közönség
előtt, minő szomoru alakok e remek teremtéshez képest.</p>
<p>Sohasem bántam meg, hogy megmenekült.</p>
<p>Prapatichot kérdeztem aztán, hát ő miért nem lőtt rá?</p>
<p>– Nem szabad. Ilyen állatot csak az uraságoknak szabad
meglőni.</p>
<p>Teringettét! Az uraságok számára a természetnek is, még a
rengetegnek is külön darabot kell szállitania, mint a szabónak,
vagy az ékszeresnek.</p>
<p>Igy is jól van.</p>
<p>Vége volt a hajtásnak. Mentünk reggelire.</p>
<p>Száz éves tölgyek levágva. Vastag águk az ülőhely. Öt halomban
öt máglyahasáb ég. A lobogó lángok a fák koronájáig érnek. A
máglyák körének közepén szabad tér, a hótól eltisztitva. A tér
közepén óriási mennyiségben hideg sonkák, ürü czombok, pulykák,
kalácsok és pogácsák. És a boros és pálinkás palaczkok sorban, hadi
rendben mint a hadsereg. A máglyákon belül telepesznek meg az
uraságok és főtisztek és vadászok, – kivül a hajtók, kocsisok és
szekeresek. S közepén Szentirmay barátom osztja a sültet, az italt,
a jó szót és parancsot. Mint Napoleon az austerlitzi csatában.</p>
<p>Ez volt a reggeli a sarvalyi rengetegben.</p>
<p>Egyszerre fölharsan a kürt, előállanak a kocsik, előre föl a
sümeghi várpalotába!</p>
<p>Négykor ebéd, nyolczkor tánczvigalom. A város és környék ragyogó
szépségei együtt. Hajnali három órakor <span class=
"pagenum"><a name="Page_27" id="Page_27">-27-</a></span> tértünk
nyugvóra. Mert hiszen pár óra mulva, reggeli hat órakor ujra
megszólal a kürt a várpalota udvarán. Ujra ki a pagonyba!</p>
<p>Igy volt másnap, igy volt harmadnap, igy volt egész héten
át.</p>
<p>Igaz, hogy a harmadik nap hajnalán én már semmi kürtszóra föl
nem ébredtem. Hanem Prapatich kérlelhetetlen volt. Addig zaklatott,
mig utóbb lelket vert belém s nagy nehezen megértettem tőle, hogy a
kocsik már befogva s az uraságok az étteremben várnak
reggelire.</p>
<p>– Édes jó Prapatich, csakugyan a maga ősapja volt az, a ki dicső
halállal esett el Szigetvár védelmében?</p>
<p>– Az volt uram, az én ősapám.</p>
<p>– S nem sajnálja maga azt a dicső ősapját?</p>
<p>– Nem én uram, sőt büszke vagyok rá. De miért tetszik azt
kérdezni?</p>
<p>– Mert én is büszke volnék magára, ha maga esett volna el oly
dicsőn Szigetvár védelmében. Egyszer legalább ki tudnám magam
aludni kedvemre.</p>
<p>– – Hát ilyen vadászatokat rendezett János püspök a vármegye
urainak.</p>
<p>Ilyen fejedelmi mulatság azonban mégis csak mulatság. Minden
gazdag ember megteheti, ha van hozzá elég hiusága. Mélyebb és
magassabb és szebb lélek is van még, mint a mely a szegényeket
kenyérrel s az urakat költséges szórakozásokkal látja el.</p>
<p>János püspök valamikor egyetemi tanár volt itt Budapesten. Egyik
karácsonyi szünet alatt meglátogatta szülőit Pécsett s jött onnan
ismét a fővárosba. 1840-ben <span class="pagenum"><a name="Page_28"
id="Page_28">-28-</a></span> történt. Vasutnak hire sem volt. Csak
ugy kocsin koczogott éjjel-nappal. Valamely ok miatt a
Budapest–Székesfehérvár–Kanizsai hadutra tért ki Somogyon
keresztül.</p>
<p>Tél volt, éjszaka volt, zimankós idő volt, a mikor Enyéng körül
kocsisa eltévedt s jó késő éjszakán az én falumba,
Mezőszentgyörgyre botlott. Tovább menni nem lehetett, ember-ló
kiállott, itt kellett éjszakázni.</p>
<p>Kocsisa megáll egyik szélső ház előtt. Zsöllérház volt, szegény
ember lakta. Leszáll a kocsis és bezörget az ablakon.</p>
<p>Fölébred a zsöllér, nyakába keriti a bundát, kilép a ház
elé.</p>
<p>– No mi baj?</p>
<p>– Utasok vagyunk, eltévedtünk, micsoda falu ez?</p>
<p>– Nagyon eltévedhettek, ha azt se tudják, hiszen ez
Mezőszentgyörgy.</p>
<p>– Nem mutatná meg kigyelmed, merre van a vendégfogadó?</p>
<p>– Nem én, mert az itt nincs a mi falunkban.</p>
<p>– Hát akkor hol hálunk az éjszaka ebben a veszedelmes
időben?</p>
<p>– Akár én nálam. Hányan vannak, kik vannak ott a kocsin?</p>
<p>– Csak egy tisztelendő ur van a kocsin.</p>
<p>– Ez már baj. A papot nem tehetem se a konyhába, se az
istállóba, nekem pedig csak egy kis szobám van s abban feleségem,
öt gyermekem. Nekünk kell valahogy a konyhában meghuzódnunk.
<span class="pagenum"><a name="Page_29" id=
"Page_29">-29-</a></span></p>
<p>Zsöllérkonyha: hideg konyha. Nyitott tüzhely, nyitott kémény,
csak ugy ordit bele a szél, csak ugy szitál benne a hó.</p>
<p>Ranolder ezt el nem fogadhatta.</p>
<p>– Köszönöm jó ember a szivességét. Vezessen el a
plébánoshoz.</p>
<p>– Olyan nincs a mi falunkban, de még a szomszédban sincs. Mert
mi igaz kálomisták vagyunk. Hát a tisztelendő ur miféle
szerzetbeli? Talán csak nem pápista?</p>
<p>– Az vagyok biz én.</p>
<p>– No hát akkor a mi tiszteletes urunknál lesz csak jó helye.
Tessék csak ezen az utczán a templomig menni. A melyik háznak
keritése, kapuja van: ott lakik a tiszteletes ur.</p>
<p>– Köszönöm jó ember, mi a maga becsületes neve?</p>
<p>– Fazekas Mihály – szolgálatjára.</p>
<p>Papunk Fábián Sándor volt. Nőtlen ember, szelid, tudós, nemes
ember. Másod nagybátyja a volt aradi főispánnak. Majd a mikor
függetlenségi harczunk mezőföldi történetéről irok, róla is
megemlékezem, de Fazekas Mihály zsöllérről is. Volt szerepe benne
mind a kettőnek.</p>
<p>Mikor 1867-ben bevégeztük a tisztujitást: tisztelgés végett
meglátogattuk János püspököt. Akkor mondta el nekem a püspök, mikor
és miként töltött az én falumban öt napot. Mert akkora förgeteg
támadt, hogy a fuvatagok miatt öt napig ki nem mozdulhatott. S
hozzá tette: <span class="pagenum"><a name="Page_30" id=
"Page_30">-30-</a></span></p>
<p>– Isten megengedte, hogy hálás lehessek e jó lelkésztársam
akkori szivességeért, mert apám, testvérem se láthatott volna
szivesebben.</p>
<p>Tizenkét esztendő mulva lett püspök és vagyonos ember. Akkorra
már Fábián Sándor régen soponyai pap volt. Küldött neki egy szekér
drága bort ajándékba. Megért ezer forintot. De a zsöllérnek is
küldött egy borjas tehenet. És szép köszönő levelet mindegyikhez. A
zsöllér különösen megérdemelte vendégszerető gondolatáért.</p>
<p>– – – Mikor az ökuméni szent zsinatra Rómába ment: már akkor
harmad izben látogatta meg ő szentségét, IX. Pius pápát. Sohase
ment üres kézzel. Elhitette ő szentségével, hogy csak az élhet el
jó erőben, egészségben az »emberi kor legvégső határáig«, a ki
somlyai bort iszik, különösen pedig az ő termését iszsza.
Gondoskodott is arról, hogy ő szentségének egyszerü asztaláról
sohase hiányozzék a jó somlyai bor.</p>
<p>A szent zsinatra Jánosi Gusztáv barátomat vitte el magával. Meg
egy zsák aranyat. Barátomnak vette hasznát, de aranyának nem.</p>
<p>Olaszországnak tizszer annyi püspöke van, mint Magyarországnak.
De milyen püspöke. János püspöknek volt egy hopmestere, Gergelyi
uram, még az se cserélt volna egyik-másik olasz püspökkel.</p>
<p>Ugy rémlik előttem, hogy Kápri szigetén is van egy püspök s egy
székes káptalan tizenkét kanonokkal. Ide nagyon szeretett
ellátogatni János püspök. Valahányszor ellátogatott: mindig
eljöttek hozzá kézcsókra az ő püspöktársa és a székesegyház
kanonokjai. S akkor <span class="pagenum"><a name="Page_31" id=
"Page_31">-31-</a></span> aztán minden kanonok kapott emlékbe
egy-egy aranyat, a püspök ötöt. Legalább busásan élhettek abból az
aranyból egy pár hónapig. Vagy addig, a meddig.</p>
<p>De a mikor aztán a csalhatatlanság fölött összevesztek s János
püspök egy remek beszédben kifejtette, hogy ő mint Szüz Mária
országának, a szép Magyarországnak egyházi fejedelme, a
csalhatatlanság hitét el nem fogadja: olyan zsivajjal riadtak fel
ellene, hogy csak ugy harsogott bele Szent Péter temploma. De sőt
még attól se irtóztak, hogy a katedrából kitaszigálják. Szép uj
selyem püspöki palástja egészen rongyossá lett a nagy
ellenmondástól. Mikor már letuszkolták a szószékről, csak akkor
vette észre, hogy a ki legjobban tolta, huzta, ránczigálta: az az ő
kápriszigeti püspöktársa volt.</p>
<p>Hazament szállására. Átöltözött s azt mondta kedves
titkárjának:</p>
<p>– Van-e még a zsákban arany, édes fiam?</p>
<p>– Még félig van, kegyelmes uram.</p>
<p>– No hát vigyük vissza Magyarországba s ezentul az olasz
püspököket és kanonokat hozzám ne ereszd kezet csókolni.</p>
<p>De még keserübb boszut állott ő szentségének udvari
környezetén.</p>
<p>Mert ezen tul csak annyi somlyai bort küldött, a mennyit ő
szentsége maga fogyasztott el.</p>
<p>– Az én borom ne igyák ezen tul a »jezsuiták«.</p>
<p>De ő szentsége halálos holtáig mindig azt itta. El is ért akkora
kort, a mekkorát előtte a pápai szent székben egyetlen pápa se. Még
maga Szent Péter apostol se. <span class="pagenum"><a name=
"Page_32" id="Page_32">-32-</a></span></p>
<p>»Non videbis annos Petri.« Ez azt teszi magyarul: »Meg nem éred
Szent Péter korát«. Másfél ezer éves hagyomány ez Rómában és az
egész világban. Igaz is volt ez János püspökig. De az ő somlyai
bora s IX. Pius asztali bölcsessége csuffá tette ezt a másfél ezer
éves igazságot.</p>
<p>A szent zsinat óta sohase ment el többé Rómába.</p>
<p>Hanem a helyett szaporitotta a leánynevelő intézeteket.
Veszprémben kettőt, Budapesten, Pápán, Tapolczán, Keszthelyen,
Kaposvárott egyet-egyet alapitott. Belekerült neki másfél millióba.
És minden alapitó levelébe bele tette, sőt keményen kikötötte, hogy
a kis lánykáknak magyar nyelven magyar nevelést adjanak. Inkább
pusztuljanak el az intézetek, semmint németek legyenek.</p>
<p>Ezen kivül az összes uradalmakat ellátta uj gazdasági
épületekkel. A birtokrendezést ő vitte keresztül. Mindenféle
jótékony, nemzeti és közczélra többet áldozott négy millió
forintnál. Legkedvesebb rokonait is vagyon nélkül hagyta. Igaz,
hogy ők se törekedtek a meggazdagodásra. Csodáltuk ezt mindig.</p>
<p>Minden kálvinista jól járt az ő urodalmaiban. Birtokrendezéskor
annyi földet adott egyháznak, papnak, tanítónak, iskolának, a
mennyiből úr lett valamennyi. Még a zsidók is mindig dícsérték.
Rájuk parancsolt, hogy igaz mértékkel jó italt mérjenek, de csaknem
ingyen adta nekik az italmérést.</p>
<p>– Egyházamé és hazámé az én birtokom, az isten azért bizta rám
kezelését, hogy egyházamnak és hazámnak visszaadjam. <span class=
"pagenum"><a name="Page_33" id="Page_33">-33-</a></span></p>
<p>Ilyen avas nézeteket táplált magában János püspök. Saját
személyére alig költött el évenként néhány száz forintot.</p>
<p>Volt azonban nagy büne is. Kálvinista embert tett egyik
fődirektorává, Kenessey Pongráczot. Igaz, hogy tekintélye s egyik
főtisztviselője volt a vármegyének magas míveltséggel, nagy
vagyonnal s példás becsülettel – de mégis csak kálvinista volt ő. A
többi egyházfejedelem ezt meg nem bocsátotta János püspöknek se
életében, se holta után.</p>
<p>Badacsony hegyén száz hold szőleje volt. Miért szerzett annyit:
annak története van.</p>
<p>A természet szépségeit nagyon szerette. Beutazta Európa minden
szép vidékét. Mindenki azt mondta neki, utóbb maga is azt hitte,
hogy Nápoly és Sorrento vidéke a világ legszebb tája. Még Markó is
azt mondta neki, az öreg is, a fia is Florenczben.</p>
<p>Egyszer bérmaköruton Badacsony vidékére is ellátogatott. Fölment
a hegy tetejére s körülment a hegy vállain is. Egy helyen a bazalt
tornyok alatt, az omlástól nem messzire megállott és
körülnézett.</p>
<p>És a mig körülnézett: lelke előtt végig vonultak a nagy világ
legszebb tájképei. És látta azt, hogy valamennyinél szebb az a
vidék, a melyet ő most lát s az a pont, a hol ő most áll. Lelkét
magasztos érzelem töltötte el s nagy gondolat fogamzott meg
agyában. Magához intette urodalmainak kormányzóját.</p>
<p>– A mi országunk a legszebb ország s ez a hely, a hol állunk, a
világ leggyönyörübb vidéke. Ide épitsetek <span class=
"pagenum"><a name="Page_34" id="Page_34">-34-</a></span> nekem
lakóházat s fölöttem, a bazalt-torony tetejére emeljetek egy óriási
keresztet a mi Üdvözitőnk emlékezetére. És vegyétek meg nekem az
elpusztult szőlőket és tanitsátok az embereket az okos
szőlőmívelésre. Egykor az idegen nemzetek utazói ezren és százezren
jönnek ide majd, hogy a mikor már minden szépet láttak: minden
szépséget itt együtt lássanak!</p>
<p>Ugy lett, a hogy megparancsolta.</p>
<p>Ez volt az a János püspök, a kinek Szentirmay barátom ezt
mondta:</p>
<p>– Kegyelmes uram, a koma öt-hat budapesti barátjával meg akar
bennünket látogatni Badacsonyban.</p>
<p>A »koma« én voltam. Sok ember volt keresztkomám a vármegyében.
Ott még most is erősebb a »koma«, mint a »vajda«. Tudta a püspök,
hogy Szentirmay is, Kenessey is, az ő kormányzói: keresztkomáim s
Kenessey rokonom is. Mosolyogva mondta:</p>
<p>– Fogadjátok őket szivesen. Kik azok a barátai?</p>
<p>– Szász Károly, Gyulai Pál, Salamon Ferencz, Szilágyi Sándor,
Nagy Miklós, Zeyk Ferencz.</p>
<p>János püspök nagy meglepetéssel és nagy örömmel felelt
Szentirmay Józsefnek:</p>
<p>– Józsi! tudd meg, hogy ez mind iró, mind kálvinista és mind
erdélyi. A mint egyházmegyém határain belépnek, az én vendégeim.
Aztán a becsületet meg mentsétek.</p>
<hr class="chap" />
<div class="chapter"></div>
<p><span class="pagenum"><a name="Page_35" id=
"Page_35">-35-</a></span></p>
<h2>SALAMON FERENCZ.</h2>
<p class="summary">(Az indulás. – Béla király Névtelenje. – Miként
kell megirni a nemzet történetét. – Mikor Salamon Ferencz
követjelölt volt. – A bujdosó Salamon. – Mikor szép a bölényborju?
– A siketnéma beszél. – Meglátjuk a Balatont.)</p>
<p>Julius 4-én reggeli 6 órára rendeztem az összejövetelt a déli
vasut budai állomásához. Megjelent valamennyi. Csak Zeyk Ferencz
maradt el, a kinek a honvédminiszteriumban akadt el nem halasztható
dolga. És csak Szász Károly maradt el, a kinek meghalt valami
kedves ismerőse s a család őt kérte meg, hogy a holtat mint lelkész
ő temesse el.</p>
<p>Eljött még Nagy Miklós is. Életében akkor hagyta el először egy
hétre a »Vasárnapi Ujság«-ot. Bántotta is a lelkiismeret mindaddig,
mig a Balatont meg nem látta. Száz irka-firkát vett elő zsebjeiből
s nézte, hogy mit feledett el. S irta irónnal vissza kesze-kusza
leveleit s rettentő utasitásait s adta föl a vasuti postán
Tétényben, Martonvásáron, Fehérvárott, Lepsényben. <span class=
"pagenum"><a name="Page_36" id="Page_36">-36-</a></span></p>
<p>Eljött még Gyulai Pál úr is. A déli vasut indóházának csöndes
csarnokait még sohase verte föl a társalgás zaja annyira, mint a
mikor oda Gyulai Pál ur belépett s ott meglátta Szilágyi Sándort és
Salamon Ferenczet. És a többit.</p>
<p>Kirobogott a vonat a szin alól. Ennyi erdélyi ember Bethlen
Gábor óta be nem tette a lábát egy csopron Tuladunára. Annak pedig
elmult már 256 esztendeje.</p>
<p>Öten voltunk.</p>
<p>Kényelmesen elfértünk az első osztályu szakasz hat ülésén.</p>
<p>Szilágyi Sándor ritkán ült le, Gyulai Pál úr sohase ült le, Nagy
Miklós pedig mindig az ablaknál állt vidéket látni. A csöndes
öregek mi voltunk ketten: Salamon Ferencz meg én.</p>
<p>De Salamon Ferencz csak addig volt szótalan, mig a Vértes
hegységre nem került a szó. A vasutról meglátni ennek nyugoti
sarkát ott Csókakő és Moór táján. Itt választja el egy keskeny
völgy a Bakonytól.</p>
<p>Salamonnak a Vértesről eszébe jutott Béla király Névtelen
Jegyzője s arról eszébe jutott a honfoglalás.</p>
<p>Salamon akkor már történetiró volt. A török hódoltság történetét
és természetét, az első Zrinyieket s a Pragmatica Sanctio
történetét akkor már megirta s irt már akkor egy csomó történeti
kisebb értekezést. Nemzetünk hőskorába még egy oldalról se kapott
bele, noha a legrégibb forrásokat már jól ismerte.</p>
<p>A Névtelen Jegyzőről nem volt akkor nagyon jó véleménye. Sokat
is vitatkozott e miatt Szabó Károlylyal <span class=
"pagenum"><a name="Page_37" id="Page_37">-37-</a></span> magán
társalgásban. De akkor velem is kemény vitába keveredett.</p>
<p>A Névtelen azt mondja a Vértesről, hogy: »nagy erdő az, melyet a
németeknek ott elhányt vértjei után most Vértösnek neveznek«.
Salamon ezt ostoba szójátéknak, Horváth István-féle
történetkoholásnak tekintette.</p>
<p>Ebben nem vitatkoztam vele. De abban igen, hogy a Névtelen
Jegyző hol született, vagy hol nevelkedett?</p>
<p>Félig komolyan, félig tréfásan azt mondtam, hogy a hires
Névtelen is ott született vagy ott nevelkedett, hol én, mert
»kenyér« helyett ő is »könyér« szót, a középső »e« betü helyett ő
is »ö« betüt használ. Bizonyitja ezt a »Vertus« szó, melyet a latin
betük hiánya miatt Vertösnek kell olvasni. Ha Vértesnek nevezte
volna: ezt le tudta volna irni latin betükkel is változatlanul.
Minthogy pedig »ö« betüvel csak Somogyban, csak a Mezőföldön és
csak Kőrös, Kecskemét, Szeged táján beszélnek, tehát a nagy
Névtelen e három vidék egyikén nevelkedett. Talán épen az én
falumban Mezőszentgyörgyön.</p>
<p>Akárhol nevelkedett: én többre becsültem, mint akkor Salamon
Ferencz.</p>
<p>Ő azt mondta, ha az elmult időkről egyáltalán nincs krónika: ez
nem oly baj, mintha hamis krónika van. Én azt mondtam, a valódi
itélő tehetség se az igaz, se a hamis krónikát se el nem veti, se
el nem fogadja föltétlenül.</p>
<p>E szavakkal vetett véget a vitának: <span class=
"pagenum"><a name="Page_38" id="Page_38">-38-</a></span></p>
<p>– Már ahhoz igazán kedvem volna barátom, hogy a honfoglalás
történetét megirjam. Nem is nyugszom addig, mig meg nem birkózom
vele.</p>
<p>Nem is nyugodott addig, de azért még se birkózott meg vele.
Nemsokára bele kapott a főváros történetének megirásába s abba bele
is halt. Hanem azért maradt a honfoglalásról két becses müve. Az
egyik arról szól: mikor foglalta el Árpád végkép e mi szép
országunkat.</p>
<p>A másik arról szól: minő volt Árpád seregének szervezete,
katonai képzettsége, fölszerelése és hadakozó képessége.</p>
<p>Gyönyörü tárgy. Méltó olyan elméhez, a minő az övé volt. Méltó a
világ legnagyobb elméjéhez.</p>
<p>Ötven éves volt akkor Salamon Ferencz. Hatalmas elme, mely a
dolgok és tünemények titkainak mélységeig volt képes lemerülni.
Nagy kincsekkel gazdagitotta nemzetünk történelmi öntudatát. De
későn jutott eszébe, hogy történetiró legyen. Abból az ezer
tudományból, melyet a történetirónak tudnia kell, ő már sokat nem
tanulhatott meg tökéletesen, sokat pedig nem tanulhatott meg
eléggé.</p>
<p>De azért nem áll mögötte egyik történetirónknak se. Se azoknak,
a kik előtte, se azoknak, a kik vele és utána éltek és dolgoztak.
Elméjének csodálatos ereje tán valamennyinek föléje emeli.</p>
<p>A tudomány és cselekvés minden ágában több a nagy buvár, a remek
iró, a nagy ember, mint a történetirás terén. Mert a történetirónak
a nemzetet s a nemzeti <span class="pagenum"><a name="Page_39" id=
"Page_39">-39-</a></span> életnek korszakait hiven s költői
ihlettel kell kora elé állitania.</p>
<p>Mi az: hiven? Mi az: költői ihlettel?</p>
<p>A nemzet hadakozik, kormányoz, törvényeket alkot, vallásos
életet él, vagyont gyüjt, mivelődik s büszke önmagára.</p>
<p>Tehát van neki hadvezére, államférfia, törvényhozója, egyháza,
tudománya, költészete és vagyona s mindezen felül van faji jelleme.
A hogy él, a hogy szeret, a hogy imádja az istent és az asszonyt és
a becsületet, a hogy az erényt és a bünt gyakorolja, a hogy fél
valamitől s a hogy a világ első nemzetének érzi magát.</p>
<p>De hát ki az a történetirók közül, a ki elsőrangu hadvezér,
államférfi, törvényhozó, hitvalló, bölcs és költő tudott lenni?
Vagy a kinek módjában állott mindezek müködését közvetlen közelből
látni, megfigyelni s megbirálni?</p>
<p>A ki nem igazgatott községet vagy vármegyét s nem kormányozta az
országot: miként értheti az meg Szent István, Szent László és
Könyves Kálmán korát, alkotásait, erkölcsét és törvényeit?</p>
<p>A ki nem ismeri utolsó gombig és zsinórig a mai huszárt: miként
ismerhetné az Árpád hadseregét?</p>
<p>S a ki azt nem érzi minden csöpp vérében, a mit a költő Zrinyi
érzett és hirdetett, hogy sohase volt nemzet a világon, mely a
magyarnál derekabb lett volna: miként lehetne az a magyar nemzet
történetirója?</p>
<p>Ez már a költői ihlet kérdése. Ha nem fönséges hősköltemény a
megirott történet: nem méltó az akkor a <span class=
"pagenum"><a name="Page_40" id="Page_40">-40-</a></span> magyar
nemzethez. Nagy történetirói voltak a hellen népnek, de egy se érte
el, egy se közelitette meg Homert. Ő a hellen fajnak egyetlen igaz
történetirója.</p>
<p>Ismerem én azt az ezer ellenvetést és kifogást, mely ugy zúg
felfogásom ellen, mint a darázsraj. De nem törődöm vele. Mert nem
igaz egy se.</p>
<p>Nemzeti történetirónk még nem született meg. Még Salamon
Ferenczben se. De ő legalább érezte, milyennek kell annak
lenni.</p>
<p>Nyelve nem volt zengő. Nem volt simán hullámzó. Macaulayt és
Tocquevillet meg se közelitette. De nem járt közel a római
történetirás remekeihez se. Gondolatai tiszták, mélyek, egészek, de
azok alakjai nem dallamosak; sohase látszik meg a költő keze azon
az alakon, melyben gondolatát elénk állitja.</p>
<p>De olyan elme, mint az övé, idáig el se juthatott. Ő
feldolgozásra semmiféle anyagot készen el nem fogadott. Minden
anyagot megvizsgált előbb, hogy valódi-e az? S a mellett és a miatt
még gyüjtő és buvár törekedett lenni. Gondolkozása és tanulmánya
csaknem egészen birálattá és elemzéssé alakult át. S valósággal
fiatal korának legtöbb irodalmi munkája is birálatból áll.</p>
<p>A ki mindig birál és csupán csak birál: az nem kellemes lélek.
De Salamon lelke csupa báj és kedvesség volt nagy elméje daczára
is. Akkora volt benne a gyöngédség, gyermekkedély, emberszeretet és
magyarság.</p>
<p>Alacsony, zömök termet, előrehajtott fejjel. Menése tétovázó,
keze mozdulatai nehézkesek, ügyetlenek. Arczbőre cserszinü és
sötétbarna, szemei aprók, villogók, <span class="pagenum"><a name=
"Page_41" id="Page_41">-41-</a></span> sötétek. Szeme fehére nem
látszott a pillák miatt, de szemei örökké mosolyogtak, még akkor
is, ha haragra gerjedt. Tatárjellege volt az egész arcznak s a ki
találkozott s futólag beszélt vele: nagyon megtisztelte volna
azzal, ha benne egy falusi kálvinista tanitót ismer föl. Egyébként
egy jóképü miskolczi csizmadia alakja állt benne előttünk.</p>
<p>Pedig a történet nehéz kérdéseinek földeritésében a nagy
gondolkozók közé tartozott s büszkén vallaná magáénak a világ
minden nagy nemzete.</p>
<p>Elmondom gondolkozásának egy iczi-piczi történetét.</p>
<p>A csucsai ütközetben sulyos sebet kapott. Ezzel befejezte
honvédéletét, függetlenségi harczunkban viselt dicső, de névtelen
szerepét. Talán eljutott a káplárságig, talán a hadnagyságig, talán
addig se. Sohase kérkedett honvéd dolgaival. Mikor Tordán, kedves
városában fölléptették képviselőjelöltnek: ellene föllépett Tisza
László. És győzött is, minthogy Tisza Lászlóról elbeszélték
kortesei, minő vitéz honvéd volt, minő hősiesen harczolt s mennyi
sebet kapott Moórnál. Harmincz év előtt ilyen érvnek győzni kellett
Tordán. Hiába ismerték, hiába szerették Salamont: Tisza László
győzött, mert ő vitéz honvéd volt. Boldog idő, nemes férfiak, dicső
nemzedék, mely bizalmát tünődés nélkül ruházta a vitéz
honvédre.</p>
<p>Választás után busan beszélgetnek barátai Salamonnal a
bukásról.</p>
<p>– Hejh barátom, ha te honvéd lettél volna csak egy napig is!
<span class="pagenum"><a name="Page_42" id=
"Page_42">-42-</a></span></p>
<p>– Hiszen voltam én félesztendeig.</p>
<p>– Ne beszélj no! Voltál-e csatában?</p>
<p>– A Mezőségtől Csucsáig valamennyiben.</p>
<p>– Ne te ne! De csak már sebet kaptál volna!</p>
<p>– Hát hiszen Csucsánál ágyukerék törte össze a lábamat, mikor
elvettük a némettől.</p>
<p>Barátai ugy rohantak neki, mint az oroszlánok.</p>
<p>– Hogy nem tudtad te ezt nekünk előbb megmondani? Hiszen akkor
ebben is eléred te Tisza Lászlót!</p>
<p>Salamon elnevette magát. Hogy ő ugy megtréfálhatta barátait,
szülőföldén való gyermekpajtásait. Akiknek még akkor sem mondta el
honvédérdemeit, a mikor képviselősége függött attól. A mikor
barátai csak azzal győzhettek volna.</p>
<p>Kolozsvárott állott be honvédnek. Sulyos sebének hosszu
gyógyulását is ott várta be. Tordai barátai mind honvédek voltak
szintén, ki erre, ki amarra. Hogy tudhatták volna azok Salamon
honvédérdemeit?</p>
<p>A harcz végén nem volt kenyere s nem volt fejét hova nyugodtan
lehajtani. Fölkerekedett, hogy el-kiszáll majd Magyarországra tul a
Királyhágón.</p>
<p>Négy forint a zsebben, egy pár váltó fehérnemü az iszákban,
félig viselt tisztes fekete ruha a testen, egy melegebb köcze,
amolyan félig felöltő, félig köpenyeg a vállon: igy indult utnak
Salamon Ferencz, hogy hóditson, foglaljon, éljen, jövőt biztositson
magának.</p>
<p>Szerencsésen elért Nagy-Váradig s mire odaért: szerencsésen
elfogyott a pénze.</p>
<p>Ennek is volt egy kis oka. <span class="pagenum"><a name=
"Page_43" id="Page_43">-43-</a></span></p>
<p>A Királyhágón a csucsai magaslatra gyalogszerrel bandukolt föl.
A történetiró ösztöne támadt fel benne. Igazán meg akarta nézni a
csucsai ütközet szinhelyét. Át akarta tekinteni a
»terepviszonyokat«.</p>
<p>Itt állott a központ, erre-amarra a balszárny és jobbszárny.
Föntebb a főhadiszállás, a hol a csata alatt ittasan szunyókált a
hadvezér ugy, hogy Dobay őrnagynak kellett átvenni a honvédsereg
vezérletét.</p>
<p>A jobbszárny egy csapatja, kétszáz vörös sapkás fönt a
Sebes-Kőrös balparti magaslatán. Hat ezer oláht ver szét, a ki
oldalt és hátba szeretné támadni a magyar sereget. Lent a befagyott
Körös medrén egypár század vasasnémet robog előre, mig vezénylő
főtisztjét két honvéd szuronyhegygyel le nem veszi a lóról.</p>
<p>Szemközt a német sereg központja kétszeres erővel. Itt egy üteg,
ott egy üteg. Köröskörül hó, zuzmara, csikorgó hideg. A kéz odafagy
puskacsőhöz, kardmarkolathoz. Magyarország történetirója megáll s
édes és keserü érzéssel keresi azt a helyet, a hol rohamra ment, a
hol az ellenség ágyuját elfoglalta s a hol piros vére kihullott a
hóra.</p>
<p>Megáll, körülnéz, apró fekete szeme messze-messze révedez az
erdőkön és bérczeken át. Lelke visszaszáll a Rákóczyak, Bethlenek
és Hunyadyak korába.</p>
<p>Pákh Albert mindig azt mondta: Salamonnak bivalyborjuhoz
hasonlit az arcza. Nem volt igaza Pákh Albertnek. Én is jól
megfigyeltem. Inkább hasonlitott a bölényborjuéhoz, de nem az
ujvilági hanem az óvilági bölényéhez, a melynek utolsó sarja
1808-ban halt ki Erdélyben. <span class="pagenum"><a name="Page_44"
id="Page_44">-44-</a></span> Nem az a hátraálló homlok és hideg,
merev szem, mint a bivalynál, hanem az a busa homlok, széles arcz,
csillogó szem, mint a bölénynél.</p>
<p>Akár bivaly, akár bölény: csunya arcz férfinak. Hajh de fenséges
szépségü arcz az, mikor a magyar ifju lelke tele van hazája
dicsőségével és fájdalmával s a mikor megáll ott a csatatéren s
elnéz vissza kis hazája bérczeire s elnéz előre a Tisza-Duna
sikjaira s honfiérzetének rózsás ködén át dicsőnek látja a multat s
nagynak és boldognak a magyarok jövendőjét! Csak istennek arcza
lehet olyan szép, mint akkor az ifju bujdosóé.</p>
<p>Nem önmagára gondol. Pedig zsebje üres, lába fáradt, nem tudja:
mit eszik s hova hajtja le fejét holnapután. Mégse magára gondol,
hanem arra, hogy ha már az oláht, a szászt, a horvátot, a ráczot,
az osztrákot és az oroszt legyőzhettük volna s most fénylő
lobogóval vonulnának büszke csapataink az ország fővárosába
diadalmi hálát adni a magyarok istenének!</p>
<p>– Hó! Megállj! Ki vagy? Hol a passzus?</p>
<p>Zsandárok jönnek, eléje állanak s kemény hangon kérik tőle az
igazságot.</p>
<p>Oda adja s oda ad még egy forintot is.</p>
<p>– Azt láttam ki a szemükből, hogy valami csavargónak néznek.</p>
<p>Igy fogyott el utolsó krajczárja is, mire Nagy-Váradra ért.</p>
<p>Ott Lukács Györgygyel találkozott. Ugy emlékszem, őt emlité.
Annál volt és pihent pár napig. <span class="pagenum"><a name=
"Page_45" id="Page_45">-45-</a></span></p>
<p>Ott értesült arról, hogy özvegy zsidó asszony ott a Körös
partján nevelőt keres fia mellé s igér szállást, mosást,
élelmezést, fütést, világitást s havi tiz forint fizetést. Özvegy
Jakabnénak hitták a jó asszonyt.</p>
<p>Salamon Ferencz itt maradt s elfogadta ezt a fényes állást.
Bujdosó honvédnek fényes volt ez. Pestig jó lesz egyik
pihenőnek.</p>
<p>Két fiu volt a háznál.</p>
<p>Az egyik ép, egészséges. Ez volt az idősebb, talán nyolcz-tiz
éves. E mellé kellett a tanitó és nevelő. Orvosnak szánták, azzá is
lett, ma is él.</p>
<p>A másik pár évvel fiatalabb. Ez siketnéma volt, istennek
nyomorékja. Ezt nem szánták semminek.</p>
<p>E siketnéma kedvéért mesélem el ezt az egész történetet, hogy
tanuságot tegyek Salamon Ferencz elméjéről s emberszeretetéről.</p>
<p>A tiz forint havi fizetésért tanitotta az idősb fiut. Gondosan,
lelkiismeretesen, a kötelesség egész érzetével. De maradt még ideje
elég. S eszébe jutott, hátha azt a szegény kis siketnémát
megtanitaná ő beszélni. Hisz a siketnéma nem sokkal különb lény az
eleven bodzafánál, hátha lehetne belőle okos állatot, beszélő
embert alakitani?</p>
<p>A siketnémát ötven év előtt is tanitották már arra, hogy a
gondolatot lehessen vele közölni s hogy ő is közölhesse mással. A
kézfej öt ujjának változata képezte a huszonöt-harmincz betüt. A
betükből szavak s a szavakból beszéd és társalgás. De arra, hogy a
siketnéma hangos beszédre legyen képes, még nem gondoltak.
Lehetetlennek tartották. <span class="pagenum"><a name="Page_46"
id="Page_46">-46-</a></span></p>
<p>Salamon Ferencz tünődött: miért volna ez lehetetlen? Gégéje,
hangizma, nyelve, szája, ajkai a siketnémának is olyanok, mint a
beszélőnek. Tüdeje is rendesen fujtat. Csak ki kell a módját a
beszédnek találni.</p>
<p>Ő kitalálta.</p>
<p>A szegény fiu elé tartott egy botot. Ugy tartotta eléje, mintha
mondta volna neki: ide nézz fiam ez bot.</p>
<p>Akkor ujjával saját ajkára mutatott s kimondta a szót:
»bot«.</p>
<p>Mikor az ember e szót kiejti: két ajkát erősen összeszoritja s
aztán a levegő kirobbantása közben nagy hirtelen kinyitja, de ugy,
hogy a két ajk közepén támadjon a nyilás, melyen a levegő
kirohan.</p>
<p>Az élesen figyelő gyermek nézte az ajkak mozdulatát. S
megkisérlette utánozni. Tiz, husz kisérlet után eltalálta. S mikor
eltalálta: Salamon elismeréssel helyeselte s a fiu vállát
megveregette, fejét megsimogatta.</p>
<p>A »bot« után jött a »fa«, azután a »mama«, azután a »macska«,
»kutya«, »szem«, »ágy«, »nyelv« s igy tovább. Az első hónapban 14
szónak kiejtésére tanitotta meg.</p>
<p>Összesen ötszáz szóra törekedett megtanitani. Sikerült. A szavak
a legközelebbi környezetre vonatkozó közhasználatu szavak voltak.
Minek is több? Müller Miksa szerint a hegyi angol parasztnak, a ki
falujából sohase lép ki, háromszáz szava van. Egy szegény
siketnémának untig elég ennyi is.</p>
<p>A fiuból betüszedő lett s talán ma is él. De az egész Jakab
családban, de az egész Nagy-Váradon senki se <span class=
"pagenum"><a name="Page_47" id="Page_47">-47-</a></span> tudja,
minő hires és nagy ember lett abból a szegény bujdosóból, a ki
azokat a zsidó gyerekeket oly nagy szeretettel tanitotta.</p>
<p>De másutt se tudják Salamon Ferencz találmányát.</p>
<p>Ma már száz intézet van a világon, a hol a siketnémákat igy
tanitják. De a tanitás története Salamon nevét nem ismeri.</p>
<p>Hanem mikor ott hagyta a nevelői állomást, az asszony húsz
forint külön jutalmat adott neki elismerésül. Ezzel jött Pestre és
ezzel ment még Nagy-Kőrösre is tanárnak, hol nyilvános életének
második és igen kedves állomása volt.</p>
<p>Elhagytuk Székesfehérvárt, tovább zakatolt velünk a vasut,
elhagytuk az én falumat Mezőszentgyörgyöt s gőzkocsink
felcsavarodott velünk a Balatonpart aligai magaslatára.</p>
<p>Érdekes a Balatonnak itt a partja. E partot egyes részei szerint
más meg más név alatt ismeri a vidék.</p>
<p>E nevek is furcsák. Gamásza, Világos, Aliga, Akarattya,
Csittény, Kenese, Máma. Mindegyik a partnak egyik érdekes részét
jelenti. Régi nevek, régi szavak. Ugy tetszik, mintha Árpád
magyarjai már itt találták volna. Legrégibb magyar okirat a tihanyi
apátság alapitó levele. A korábbi keletüek vagy másolatok, vagy
hamisitványok. Ez igazi. S e szavak közül egy-kettő már ebben a
levélben is előfordul.</p>
<p>A mikor a vasut már fönt robog a parton egy mély bevágásban: egy
helyütt a világosi földszakadéknál egy <span class=
"pagenum"><a name="Page_48" id="Page_48">-48-</a></span> pillanatra
elénk bukkan a Balaton. Nagy Miklós rögtön oda állt az ablakhoz s
szemeit kimeresztve bámulta a viz tükörét. De csak egy pillanatig.
Ujra bevágás jött és csak pár percz mulva szünt meg az akadály.
Attól kezdve Nagy Miklósnak nem lehetett többé szavát venni.
Elfelejtette Erdélyt. Elfelejtette a Pojnik-almát és a tordai
pogácsát. Elfelejtette a »Vasárnapi ujság«-ot. Csak bámulta a
vizet.</p>
<p>Gyulai Pál urra nem tett nagy hatást. Vagy ha tett is: el nem
ismerte volna a világért. Mert, hogy ő elismerjen valamit, a mi
hiányzik az Akadémia kiadásai közül, »olyan nincs«.</p>
<p>Salamon Ferencz is némán gyönyörködött, de annál többet
kérdezősködött Szilágyi Sándor.</p>
<p>Szilágyi azt kérdezte: hajókáznak-e a parti lakosok?</p>
<p>– Azok bizony nem hajókáznak.</p>
<p>– De hát hogyan érintkeznek egymással?</p>
<p>– Nyáron sehogy, télen a jégen át.</p>
<p>– Fürödnek-e?</p>
<p>– Azt ugyan nem cselekszik.</p>
<p>– De hát mire használják ezt a nagy vizet?</p>
<p>Salamon felelt meg helyettem.</p>
<p>– Ez bizony Sándor se ló, se szamár, hogy terhet rakjanak
rá.</p>
<p>Várjatok csak erdélyiek, majd máskép beszéltek ti a Balatonról
két nap mulva!</p>
<p>A vaskocsi fent robog a magasban. A part 60–70 méter magas s oly
meredek, mint a fal. Oldala tele a parti fecskék és varjak
lyukaival, a hol fészkelnek. <span class="pagenum"><a name=
"Page_49" id="Page_49">-49-</a></span></p>
<p>Lent a vizszélen selyem szőnyeg és sima fövény, melyen
messze-messze be lehet menni a tiszta vizbe a nélkül hogy elnyelné
az embert. Közben-közben keskeny sávokként zugó nádasok. Azontul a
nagy viz tükre, a tulsó parton ködbe és távolba enyésző hegyek.</p>
<p>Ezer és ezer vizi madár a nádason belül. Tarka libucz, fehér
sirály, szürke vadlud csapatokban. Itt-ott egy-egy gém áll őrt
mereven, mozdulatlanul feltartott fejjel. Minő kedves zaj volna a
madarak csevegése, ha nem zugna-zörögne ugy a gőzkocsi!</p>
<p>Száz szinü pompában játszik Nagy Miklóssal a vízszin tüköre.
Ezüst-fehér, halavány-kék, haragos zöld, égszin, barna-kék óriási
foltonként és vonalanként váltakozva. Itt állandó, amott változó,
itt eltünik, amott felbukkan egy-egy szinárnyalat. Nagy Miklós nem
érti. Mert ő csak a vizet nézi s az eget nem nézi. Pedig az ég s a
Balaton vize együtt sir és együtt nevet, együtt derül és együtt
borul, együtt mosolyg, együtt haragszik. Mint a hű szeretők és igaz
hitvesek. Ha az egyiknek nézesz a szemébe: tudod már mi van a
másikban is.</p>
<p>A tihanyi templom tornya s az akarattyai nagy szilfa
farkasszemet néznek egymással. Melyik vénebb, melyik magassabb,
melyik fenségesebb? Emberkéz épité az egyiket, istenkéz a
másikat.</p>
<p>Erdélyi barátaim figyelmét oda irányoztam a nagy szilfára.</p>
<p>– Oda nézzetek!</p>
<hr class="chap" />
<div class="chapter"></div>
<p><span class="pagenum"><a name="Page_50" id=
"Page_50">-50-</a></span></p>
<h2>A MAGYAROK FÁJA.</h2>
<p class="summary">(A csárda. – A fogas király. – Az öreg szilfa. –
Melyik rosszabb: a török-e vagy a német? – Kinek hány őse van? –
Van-e még magyar, van-e még zsidó. – Papi birtok, zsidó
birtok.)</p>
<p>Ott áll a fa, az ős, öreg szilfa, az akarattyai magaslaton.
Földje, maga büszkén néz szét a messze világba. Egyik oldalán a
csittényi szőlős gunyhó, másik oldalán az akarattyai csárda, nehány
puskalövésnyire tőle mindakettő.</p>
<p>Csárda egykor, pusztai lakás ma.</p>
<p>Hova lettek a csárdák? Hova tünt el a csárdai élet?</p>
<p>Gyermekkorom sok emlékét őrzi a csárda. Ugy megőrzi, alig jut
belőle ma már magamnak is. A hogy elmult a gyermekkor, ugy mulnak
el a csárdák, ugy mulnak el az élet emlékei.</p>
<p>Őskeleti, ősmagyar intézmény a csárda. Talán a hunok, talán az
avarok még nem ismerték. Az a Priszkosz követ, a ki Attillánál
járt, nem beszél csárdáról. Mikor társaságával letelepedett
éjszakázni, nem csárda mellé telepedett. Ha lett volna akkor
csárda, <span class="pagenum"><a name="Page_51" id=
"Page_51">-51-</a></span> hun vezetője oda vitte volna éjjeli
szállásra. S mikor jött a vihar és záporeső s a görög urak feje
fölül elvitte a sátort s uti málháikat belesodorta a szikes tóba: a
csárdához menekültek volna eső elől, éhség elől, szomjuság
elől.</p>
<p>Ősmagyar szó a »csárda« is. Hiába akarják tőlünk elvitatni
polyákok, törökök, déli szlávok. Meglehet, igaza van Vámbérynek,
hogy őseink a persáktól tanulták el a szót és az intézményt.
Meglehet, hogy persa nyelven azt jelenti a szó: ágas szin.
Bizonyos, hogy őseink hozták Európába.</p>
<p>A hol ivóviz van: oda kutat ásnak. Közelébe ágas szint, leveles
szint állitanak. Az ágas szin mellé egy kis putri vagy hajlék:
ebből a három épületből áll a csárda. Nem oly fényes, nem oly
szilárd ugyan, mint a balbeki napisten templomának romjai, de
czéljuk, rendeltetésük ép oly kegyes, ép annyira istennek
tetsző.</p>
<p>Keritése nincs, kapuja sincs. S ha nincs kapu: be se lehet zárni
senki előtt. Szabad a bejárás, szabad a megszállás mindenkinek.</p>
<p>Nem is az emberért, inkább a lováért készült. Az ember türheti
az éhséget, szomjuságot; jóravaló ember lovát éhezni, szomjazni nem
engedi. Megitatja a kutnál, beállitja árnyékba a szin alá, vet neki
egy marok szénát, zöld füvet vagy eleséget s pihentetés után ugy
megy tovább. Maga az ember bemegy, vagy be nem megy a csárdába: nem
tartozik a dologhoz. Árnyékért, pihenő helyért, itató vizért ugy
sem szabad pénzt elfogadni <span class="pagenum"><a name="Page_52"
id="Page_52">-52-</a></span> magyar embernek. Csak németnek szokása
lakat alatt tartani a vizet és födeles árnyékot.</p>
<p>Erős igazsága van a németnek, de erős és szép igazsága van a
magyarnak. Hisz a ló gazdája azért egy hajtóka italra vagy többre
mégis csak benéz a csárdáshoz is. Ez a csárdás haszna. De azért,
hogy fáradt állat megpihenjen, szomjas állat elverhesse szomját,
hasznot huzni embertelenség.</p>
<p>Ott volt még az én gyermekkoromban a czinkotai, a pinkóczi, a
tekeresi, a gamászai, az akarattyai, az alsó dakai, a felső dakai,
a geleméri, a füzfői, az almádi csárda. Egy pár még ma is fenáll,
ma is csárda. Busul, szegénykedik, csárdása gazdaságból éldegél,
vendéget alig lát, utas ember elkoczog mellette, a muzsikus czigány
rá se gondol többé, hanem azért mégis csárda. Urasága csárdának
felejtette. A legtöbbje gazdasági tanyává alakult át. A pinkóczi
csárdát a nemes vármegye pusztittatta el ott a hodosi erdő mellett.
De végkép kipusztult már a hodosi erdő is. Bokros tölgyeinek semmi
nyoma többé.</p>
<p>Az akarattyai csárda se csárda már több mint negyven
esztendeje.</p>
<p>A Balatonnak ezt a részét Balatonfőnek nevezik. A balatonfői
partok azok a magas és meredek partok, a melyekről már
megemlékeztem. Azt a magaslatot, a mely az akarattyai csárdához
fölvezet, Tikacs néven nevezte el az őslakó.</p>
<p>Erre szoktak szüleim nyaranta a balatoni fürdőre járni az
akarattyai csárda aljába. <span class="pagenum"><a name="Page_53"
id="Page_53">-53-</a></span></p>
<p>Egy mély szakadás van itt a nagy partok között, mintha óriási
vizmosás volna. Itt le lehet szállni a vizhez. Ide jön
vasárnaponként száz meg ezer kocsival a Mezőföld népe, kivált
aratás és cséplés után fürödni, a cséplés és nyomtatás porából
kitisztulni. Ellepik a sekély vizet a nádason kivül. Ha a partról a
magasból néznők: ugy tünik elénk a sok emberfej, mintha télen
óriási varjusereg lepi el a havas mezőt. Mert kopasz embert és
szőke embert a Mezőföld alig ismer. Fürdő után körbe telepesznek az
összevalók, előszedik a pogácsát, sonkát, kulacsot s jó kedvvel
beszélik egymásnak, ki milyen mélyen ment be a vizbe. Uszni nem tud
senki. Azt pedig mindenki tudja, hogy a ki nyakig érő vizbe bemegy,
ha uszni nem tud, többé vissza a maga erejével nem jöhet. Beszivja
a Balaton.</p>
<p>Apám tudott uszni. Megtanulta gyermekkorában a szilasi
uszólápon. Ma már ez sincs meg az ősi telken.</p>
<p>1851-ben történt az eset. Lementünk fürödni. Anyámnak nem volt
szabad a nyilt vizen fürdés, de ő is eljött s egy pokróczon leült a
homokos partra.</p>
<p>Apám beuszott a nádason belül s a mint ott lubiczkol, jön vele
szemközt lassu mozgással egy termetes hal. Vagy a hullám hányta,
vagy a szellő tolta, de a viz szinén jött feléje. Első pillanatra
nem ismerte föl. Akkora volt mint egy jókora harcsa, de se bajusza,
se pikkelye.</p>
<p>Mikor közelért hozzá: kitért előle. Nagy hallal szabad vizben,
puszta kézzel viaskodni nem okos ember <span class=
"pagenum"><a name="Page_54" id="Page_54">-54-</a></span> dolga. De
a mint mellette uszkált, észrevette, hogy a hal tátogat s többet
fekszik oldalán, mint hasán.</p>
<p>Haldoklott a gyönyörü állat. Nem volt semmi sértődése,
haldoklott öreg kora miatt. Apám a kopoltyuja alá tette balkezét s
jobb kezével iparkodott kifelé vonszolni. Haldokló állattal könnyü
lesz elbánni.</p>
<p>Csakhogy az a haldokló állat a fogaskirály volt s a király akkor
is hatalmas, a mikor haldoklik.</p>
<p>De azért kihozta. Egyet-kettőt vetett magán ő felsége, de apám
erős ember volt, keményen fogta, kivezette a lábolható vizig; ott
ölébe vette s anyám lábához oda tette a homokra.</p>
<p>Negyven fontos óriási fogas volt. Mióta uralkodhatott már a
vizek mélységein: nem tudják azt a tudósok. Hálót, szigonyt,
erősebb ellenséget el tudott kerülni. Szerencsésen eljutott az
emberi kor legvégső határáig.</p>
<p>Hanem hát mégis csak király volt, a ki fogát se könnyen, se
ingyen oda nem adja.</p>
<p>Ott feküdt anyám lábainál. Életnek jele nem látszott már rajta.
Anyám minden gondolat nélkül czipellős lábafejével megérintette az
orrát. Erre egy szempillantás alatt mélyen bekapta anyám lábafejét
s irtóztató fogait összeszoritotta.</p>
<p>A sikoltásra apám oda ugrott, letérdelt s két kezével
megkisértette a fenevad állkapcsait szétfesziteni. De roppant ereje
se volt erre képes. Talán a test sikossága miatt se tudta egész
erejét kifejteni. De hihetetlen erő van a hal állkapocs-izmaiban.
<span class="pagenum"><a name="Page_55" id=
"Page_55">-55-</a></span></p>
<p>Anyám a fájdalom és ijedtség miatt elájult. Mi gyerekek meredt
szemmel néztük a küzdelmet. Apám kegyetlenül káromkodott s oda
kiáltotta kocsisunknak:</p>
<p>– Hozd ide a kalapácsot.</p>
<p>Bükky István volt kocsisunk. Öreg, pupos, régi hü cseléd. Oda
czammogott a kocsihoz, a tarisznyából kivette a kalapácsot s átadta
apámnak. Csak a kalapács vasával lehetett a haldokló vagy talán már
halott állat állkapcsai közül anyám lábát kimenteni.</p>
<p>Szerencse, hogy akkor nem volt még félczipő vagy kivágott czipő.
De igy is nagy sebje volt anyámnak. Rögtön öltöztünk s mentünk fel
a csárdához. Ott apám finom törkölypálinkával kimosta s aztán
bekötözte a sebet. Begyógyult szerencsésen.</p>
<p>Hanem az eset miatt mégis csak elmaradt a nagy szilfa
látogatása. Pedig e napra már előre kitüztük. Elmegyünk tövébe,
megmérjük területét, leülünk árnyékába, megszámláljuk főágait.</p>
<p>A mi elmaradt akkor: megcsináltuk máskor.</p>
<p>Csodálatos alkotása a természetnek. Dereka, főtörzsöke csak
ember magasságnyi. Tehát nem volt társa közelben soha, nem
versenyezett senkivel, vele se versenyezett senki. Születése óta
magánosan állt ott a dombtetőn büszkén, védtelenül, viharok és
villámok ostromában. Ha lett volna társa vagy szomszédja: magasbbra
nőt volna törzse s nem fejtette volna ki oly gyorsan, oly közel a
földhöz koronáját.</p>
<p>A magyarnak szilfa a nemzeti fája. A német elfoglalta a tölgyet,
a lengyel a fenyőt, az olasz és franczia <span class=
"pagenum"><a name="Page_56" id="Page_56">-56-</a></span> az
olajfát. Ezer falu, város, halom, dülő, határrész viseli nálunk a
Szilas és Szilágy nevet. S a hol ez a név van: ott magyar lakik,
ott magyar telepedett meg ezer év előtt.</p>
<p>Mert a magyar csak a rónát, csak a sikot, csak a végtelent
szerette. A minthogy a lova is azt szerette. Van fája a siknak is.
De csak puha fája. A nyár, a füz, a rekettye. Szilaj fája csak a
szilfa. Erős, kemény, szivós, hatalmas, viharokkal szembeszálló, a
mit hajdan szilajnak nevezett az irodalom is, a népnek nyelve is.
Gyümölcsöt nem terem, de éjszakára tanyát ad varjunak, seregélynek.
A villám kikerüli s ha beleüt is, nem árt neki. Legmagasabb
csucsára odaszáll a turul madár. Onnan nézi a napot s a legelésző
és ficzánkoló ménest. Ágából, fiatal hajtásából faragták őseink az
ijjat. Századokon át él. Kora miatt kihalt szilfát még senki se
látott.</p>
<p>Az akarattyai szilfa messze lát. Északfelé a Bakony csucsai, az
Iszka, a Bögre, a Papodtető, a Halyag, a Hárságy, a Kőröshegy
zárják el látó körutját. Napkelet felé Fehérvár aranyos tornyait és
Szegzárd hegyeit látja. Dél felé a Mecsekig néz s napnyugat felé
Tihanyon keresztül Badacsony büszke tetejére száll tekintete. A
tihanyi réven át pedig végig néz a Balaton szinén s nem látja
partját sehol, mint a tengernek.</p>
<p>Milyen régi ez a fa! Meg nem lehet mondani. Az 1532-iki kenesei
országgyülés már ott látta, ott találta. A Batthyányi, Tahy, Zalay,
Nádasdy, Majláth, Csányi, Bottka, Forgách, Apponyi, Zay, Pósa,
Horváth, Mérey, <span class="pagenum"><a name="Page_57" id=
"Page_57">-57-</a></span> Kőváry, Kisfaludy, Boronkay, Niczky,
Sittkey, Bessenyey ma is élő nemzetségek öregei, föbbjei
apródaikkal, kisérőikkel, huszáraikkal lombjai árnyékában
poroszkáltak el, a mikor a kenesei országgyülésre gyülekeztek. Hát
a már kihalt fényes nemzetségek!</p>
<p>Csak pár év előtt hullott el Mohácsnál a nemzetnek hős serege.
Az előtt egy király is sok volt, most két királya volt a magyarnak.
És két örök ellensége. A német és a török. Egyik jobban pusztitotta
mint a másik.</p>
<p>Az az öreg fa ott a parton jól hallotta, a mint az ország
bölcsei és vitézei a fölött tanácskoztak: melyik jobb, melyik
rosszabb? A török-e vagy a német? Melyikkel tartson a magyar? A
törökkel-e vagy a némettel? Nem jobb volna-e mind a két királyt
elkergetni s felállitani a szabad köztársaságot s nemzetül
szövetkezni a hatalmas törökkel?</p>
<p>Öreg szilfa: te hallottad ezt a tanácskozást. A te lombod
belesusogott, a te lombod belebólintgatott ebbe a tanácskozásba.
Azóta negyedfélszáz esztendőn keresztül látod feljönni és
lenyugodni a napot a magyar nemzet feje fölött. Végig nézted a
törökkel és a némettel lezajlott keserü küzdelmeket. Láttad
győzelmében, láttad bukásában nemzetünket. Sokszor elbuktunk,
mindig feltámadtunk. Öreg szilfa: te sokat tapasztaltál. És mondd
meg nekünk most már: melyik szónak volt igaza 1532-ben? És mondd
meg nekünk azt is: szaporodott-e bölcsességünk 1532 óta? Meg
tudnánk-e azokra a kérdésekre ma igazán felelni? <span class=
"pagenum"><a name="Page_58" id="Page_58">-58-</a></span></p>
<p>De hát hagyjuk ezt a dolgot öreg szilfa. Ugy se tudod, miért
beszélek én rólad annyit. Hiszen rólad semmit se tud a főváros
közönsége. Téged föl nem keres nyaraló közönség. Emlékeztető jel
nincs függesztve rád. Korhadt oldalaid, korhadó ágaid nem őrzi a
kegyelet. Isten számában élsz s nem az emberek gondozásából. Meg
kell mondanom őszintén: miért beszélek én rólad annyit.</p>
<p>Azért, hogy tanubizonyságul hivjalak: miért pusztulnak oly
gyorsan gyökeres nemzetségeink.</p>
<p>Mert te tudod azt a legjobban!</p>
<p>Közbeszéd, mindennapi szójárás ez: »régi család, gyökeres
nemzetség«. Mit tesz ez?</p>
<p>Bizony nem azt teszi: kinek hány őse van. Mindenkinek egyenlő
számu őse van. Annak a Szemerének, a ki Huba nemzetségéből
származik, nincs több őse, mint annak a drótos tótnak, a ki csak
annyit tud őseiről, hogy az ő neve Janó, apját, anyját nem ismerte
s mint talált gyereket közköltségen nevelte föl Nyitramegye
valamelyik jólelkü kis tót községe.</p>
<p>A Neander-völgyi koponya lehet fél millió éves vagy lehet
százezer éves. Vitatkozzanak fölötte a tudós emberek. Nincs az az
uralkodó s nincs az a koldus az ó világban, a ki teljes joggal azt
ne mondhatná: ez a koponya az ő ősének koponyája volt.</p>
<p>Ősi család az, mely egy birtokon több nemzedéken át megmarad. A
birtok az ősi s nem a család. A ki azt mondhatja: ez a birtok a
hetvenhetedik öreg apámé volt: az igazán ősi család. Ilyen magyar
természetesen <span class="pagenum"><a name="Page_59" id=
"Page_59">-59-</a></span> nem lehet, minthogy Árpád apánkig a kinek
legtöbb öreg apja volt, annak se lehetett több
harminczháromnál.</p>
<p>Csak az ember öreg, az idő mindig fiatal. Sokan vannak, a kik
családjukból öt nemzedéket ismernek egy időben, a kik öreg apjukat
és unokájukat egyszerre láthatják. Ez egy élő nemzetség. Ilyen hat
nemzetség Árpádig ér föl. Nem is olyan nagy dolog.</p>
<p>Mi magyarok ezeréves nemzet vagyunk. Mert csak ezer év óta van
állandó birtokunk.</p>
<p>Hát a zsidók?</p>
<p>Az öreg Mózes ugy 1200 körül élt Jézus előtt. Száz-kétszáz évvel
több-kevesebb nem igen számit. Ha mi magyarok ezer évre számitunk
vissza: a zsidók háromezer évre számithatnak. Joguk van hozzá. Ma
is van elég zsidó, a kinek egyenes őse vályogot vetett Egyiptomban
és papucsot kötött Babilonban s a ki tisztán örökölte századik ős
apjának vérét, szemeit, szakálát, természetét. Azért mosolygok én
azon, ha hallom, hogy nincs már Árpád magyarjától egyenes ágon
tiszta vérrel származott magyar ember.</p>
<p>Ostoba beszéd.</p>
<p>Mintha az a tizenöt ezer kemény legény, a kivel Árpád berontott
Európába, mind valamennyi idegen vérrel keveredett volna
unokáiban!</p>
<p>»Korcs volt anyja vére s más faj állott a kidőlt helyére.« Ezt
mondja a költő. De a költő csak a főurakról beszél, a kiknek
hegytetőn volt kőváruk. S a magyar nemzetet nem főurai tartották
fen. Faját, jellemét, tiszta vérét, zömök alakját, széles arczát,
<span class="pagenum"><a name="Page_60" id=
"Page_60">-60-</a></span> eszes tüzes szemét nem a főurak őrizték
meg. A tiszta magyar faj gerinczalkata is egészen más, mint a
magyar főuraké.</p>
<p>A magyar főurak jellege hosszukás arcz, keskeny orr, hideg
szemek, hosszu kéz, gólyaláb, vegyes szin s olyan gerinczhajlat,
mely a vesék táján nem elég mély. Az ős magyar gerincz hajlottabb,
mint a magyar főuraké, tehát az ős magyar termet egyenesebb és
nyalkább, mint a hogy a főuraknál látjuk.</p>
<p>Csak Erdélyben van még tiszta magyar származásu főur. A
Kemények, Bánffyak, Bethlenek közt még feltaláltam Árpád
egyik-másik huszárhadnagyát. A legnagyobb vagyonu magyarországi
főurak kétszáz év óta habsburgi főnemes elemekkel vannak
százfélekép összeházasodva.</p>
<p>A mint a gothai könyv bizonyitja. S a mint a természetök és
testalkatuk még jobban bizonyitja.</p>
<p>De térjünk vissza hozzád akarattyai öreg szilfa!</p>
<p>Van a magyarok közt ősi család, noha csak ezer év van
mögöttünk.</p>
<p>De nincs a zsidók közt ősi család, noha három ezer év van
mögöttük.</p>
<p>Mert Magyarországon nincs olyan zsidó birtok, mely a harmadik
nemzedéken át volna egy család kezén.</p>
<p>Azt mondják, nem is lehet, hiszen csak ötven év óta szerezhet
zsidó ember ingatlan birtokot.</p>
<p>Majd megfelel erre az öreg szilfa.</p>
<p>Tul a Dunán régi példabeszéd, hogy papi örökség, zsidó örökség
nem száll át a harmadik izre. S az is <span class=
"pagenum"><a name="Page_61" id="Page_61">-61-</a></span> régi
példabeszéd: könnyen szerzett jószág hamar elvész.</p>
<p>A gyermeknevelés nagy igazságainak torzképét tárja elénk a két
példabeszéd.</p>
<p>Tul a Dunán van egy érsek, öt püspök, öt-hat gazdag apát és
prépost s vagy hatvan gazdag kanonok. Tehát mintegy hetven nagy
szerző.</p>
<p>Kétszáz év óta gazdagok a magyar papok. Az előtt nem voltak
gazdagok. Ha tizenöt évet számitunk egy papi beneficziumra, kétszáz
év óta csak tul a Dunán legalább ezer nagy szerző pap élt. Tehát
legalább ezer családnak kellett volna meggazdagodni, vagy tisztes
vagyont szerezni.</p>
<p>S mindössze sincs öt család, mely vagyonát papi örökségnek, papi
szerzeménynek tekinthetné. Pedig nem kell ám azt hinni, hogy minden
nagy szerző pap kegyes alapitványra adta pénzét. Nagyon sok tette,
de nem mind, sőt fele se. El se élték jövedelmüket. El se
játszották.</p>
<p>Hanem odaadták, elhagyták rokonaiknak. Ezek kezén pedig
elpusztult az első, második nemzedéknél.</p>
<p>Ép ugy, mint a zsidóknál az ingatlan birtok.</p>
<p>A nevelés eredménye ez.</p>
<p>Ha azt akarjuk, hogy utódaink ragaszkodjanak az ősi birtokhoz:
ugy kell nevelni a gyermeket, hogy ne a vagyont szeresse meg, hanem
a birtokot. Ne a csürben örüljön a buzának, hanem a hogy a dülőn nő
fel. Ne menyasszonya keblén imádja a rózsát, hanem kint a kertben,
a mint bimbót hajt s ragyogó szirmaival rámosolyog. <span class=
"pagenum"><a name="Page_62" id="Page_62">-62-</a></span></p>
<p>A vagyon holttest, a birtok élő alak. A vagyon csak szám. Ezer,
tizezer, százezer, millió. A birtok vagyon is, de azontul családi
emlék, hagyomány, költészet is. A vagyon csak a gyomornak,
hiuságnak és ledérségnek ad élvet, a birtok a léleknek és a sziv
ábrándjainak is. És a hatalom és önérzet nemes kincsei!</p>
<p>Minő hatalmas ember az, kinek ezer holdnyi szép birtoka van ősi
házzal, nagy kerttel, hű szolgákkal, negyven cseléddel, kétszáz
lélekkel, a kiknek parancsol, de kenyeret is ád; a kiket munkára
hajt, de szeret is s a kik engedelmeskednek neki s a kikkel együtt
lakik, együtt megy az isten házába s jó időben, rossz időben együtt
örül – együtt busul.</p>
<p>Megválik-e ilyen ember birtokától?</p>
<p>Van egy sereg szép tinaja. Még apja szerezte azt a hires bikát,
melynek utódjai.</p>
<p>Van udvarán hatalmas hársfája. Öregapja ültette el.</p>
<p>Van a kert sarkában mohos kőfalszöglet árnyékában száz esztendős
borostyán-lugas. Dédanyja vitte oda egy napos menyecske
korában.</p>
<p>Ott van egy árokpart: rajta mászkált gyerek észszel.</p>
<p>Ott van a birtok napkeleti részén egy határhalom. Ős apja ott
birkózott a hatalmas szomszéddal s megmentette a birtokot.</p>
<p>Közel a temető: tizenhat őse nyugszik hantja alatt.</p>
<p>Megszólal a déli harangszó: azt a harangot is elődei
adományozták.</p>
<p>Zsémbes, komor egyik-másik belső cselédje. De annak az apja is
szolgálta az ő apját, öregapja öregapját. Nem <span class=
"pagenum"><a name="Page_63" id="Page_63">-63-</a></span> is lop
többet, csak épen a dohányra valót. Tehát meg kell becsülni.</p>
<p>Minden birtok egy családi történet. Minden történet egyuttal
hagyomány, ábránd és költészet.</p>
<p>Mondd meg öreg szilfa, ha te egy családnak birtokában volnál, ha
tiz nemzedék egymásután hüsölt volna árnyékodban s a tizenegyedik
megválna tőled csak azért, hogy pénze nagyobb kamatot hajtson: nem
érdemlené-e meg az a tizenegyedik, hogy legmagasabb csonka ágadra
akaszszák föl?</p>
<p>Arra az ágra, melyet 1853-ban csonkitott meg egy kósza
villám?</p>
<p>Öreg zsidó, öreg pap! Ha azt akarod, hogy birtokod nemzedékről
nemzedékre szálljon s nemzetséged könnyen a világba el ne
széledjen: ugy neveld a gyermeket, hogy legkedvesebb játékait
birtokodon játsza, leg szebb gyermekidejét birtokodon töltse; annak
fáit, halmait, dülőit, hajlásait, kutját, kutfejeit, messzelátó
szépségeit, emberét, asszonyát, kisgyerekét, meséit, ábrándját,
hagyományait igazán megszeresse.</p>
<p>Akkor ragaszkodik hozzá. Akkor el nem adja, el nem tékozolja se
szép szóért, se szép lóért, se szép lányért, se szép kamatért.</p>
<p>Argentina messze van. Sok ezer mérföldnyire. Tenger is van
köztünk. De ha ott megbomlik a tőzsdeállapot ma: a papirok
felényire buknak holnap minálunk is.</p>
<p>Felényire a papirok, de egészen a papirok gazdái. De akárhogy
bukik Argentinában a bankár, a hajótulajdonos, <span class=
"pagenum"><a name="Page_64" id="Page_64">-64-</a></span> a
rozsföld, czukornádföld: azt a magyar birtok egy könyedén meg nem
érzi.</p>
<p>Kivált ha jó magyar ember a birtokosa.</p>
<p>Most már megérted jó öreg szilfa, miért meséltem én rólad annyit
Gamászától Siófokig Salamon Ferencznek, Szilágyi Sándornak, Nagy
Miklósnak, de még Gyulai Pál urnak is.</p>
<hr class="chap" />
<div class="chapter"></div>
<p><span class="pagenum"><a name="Page_65" id=
"Page_65">-65-</a></span></p>
<h2>BALATON-FÜRED.</h2>
<p class="summary">(Miért német a magyar fürdő? – Hogy menekült meg
Kecskemét a német szótól. – Nyári orvos, téli orvos, csavargó
orvos. – Nemes fiu, nemes leány. – A mamák visszaemlékezése. – A
régi Balaton-Füred.)</p>
<p>Elértünk Siófokra.</p>
<p>Akkor még nem volt Siófok világfürdő. A mezőföldi főszolgabiró
akkor még nem volt fürdőbiztos s nem kellett neki németül beszélni.
S a jó magyar falut és vidéket még akkor nem iparkodtak németté
tenni. A mezőföldi ember még akkor nem is tudta, milyen a német
szó. A ki németül beszélt: arról azt mondta: zsidóul beszél. Jó
zsidó barátaink akkor is tudtak németül.</p>
<p>Csudálatos nép ez a fővárosi fürdő közönség.</p>
<p>A mint beteszi lábát egy magyar fürdőbe: mindjárt németül
beszél. Külföldön jó magyar.</p>
<p>A mint meglát egy pinczért: németül szól hozzá.</p>
<p>A mint a vasuti indóházba beteszi lábát: már elfelejti a magyar
nyelvet. <span class="pagenum"><a name="Page_66" id=
"Page_66">-66-</a></span></p>
<p>A mint utazóval találkozik, a mint üzletről beszél, a mint
katonai, vagy épitészi, vagy mérnöki dolgokról értekezik: nyelve
már nem fordul a magyar szóra.</p>
<p>S mindegy ám az, akár keresztyén, akár zsidó. Mihelyt kereskedő,
gyáros, nagyiparos, vállalkozó, mágnás vagy pinczér: mindjárt
német. Természetes, hogy van kivétel is. Még kivétel se lenne?</p>
<p>Tuladunán minden kőmives német. Vagy az volt vagy azzá lesz
valamikor. Igy van a kéményseprő is. Nincs az a magyar város
Tuladunán, a hol másként volna.</p>
<p>Apám negyvenkét év előtt házat épitett. Délelőtt minden kőmives
magyarul beszélt, délután már mind németül. Mert délután már
valamennyi ittas volt sörtől-bortól. S ha ittas: akkor mindig
beszél.</p>
<p>Berky nevü kocsisunk csak hallgatja ezt a beszédet nagy
álmélkodással:</p>
<p>– Miről beszélnek ezek? Kérdem tőle kötekedve.</p>
<p>– De nem tudom én azt urfi. Ugy beszélnek ezek, mint a ludak. De
tudja isten, talán azért ezek is megértik egymást.</p>
<p>Igy volt a népünk ez előtt huszonöt évvel még Siófok táján.</p>
<p>Idegen azt el nem hinné, minő türelmesség lakik a magyarban.</p>
<p>A hatvanas évek legelején Kecskeméten laktam… A Király-testvérek
czimü vendéglőbe jártunk Kecskemét tőzsgyökeres magyarjaival s
főtisztviselőivel együtt. Csak a hires történetiró Hornyik János
tudott köztünk németül, <span class="pagenum"><a name="Page_67" id=
"Page_67">-67-</a></span> de ő is inkább tótul tudott, de azt is
ugy eltagadta, hogy a ki kisütötte rá, hogy tótul tud: ahhoz hozzá
vágta az ötfontos ólomkalamárist.</p>
<p>Megtörtént.</p>
<p>Egyszer Zágrábvármegye horvátul intézett egy átiratot Kecskemét
városához. Senki se értette. Valakinek eszébe jutott, hogy Hornyik
János érti a tót nyelvet, ő majd leforditja. De ki szólitsa föl? Jó
barátja, tisztelője nem vállalkozott erre. Végre megfogtak egy
szerencsétlen aljegyzőt, vigye be hozzá az iratot, de hagyja nyitva
az ajtót maga után. Ugy cselekedett.</p>
<p>– Tekintetes főjegyző ur, tisztelettel kérem, legyen szives ezt
a levelet magyarra forditani.</p>
<p>Hornyik János csöndes, jó ember volt. Az édes tej nem oly
szelid, mint ő. Szemei akkorák voltak, mint a bikáé, de kékek
voltak, nem feketék. Átveszi a levelet, megigazitja szemüvegét,
leteszi pipáját s megnézi az irást. Látja, hogy szlávul van. Látja,
hogy őt gyanuba fogták, hogy tótul is tud.</p>
<p>Szemeit abban a pillanatban ellepte a vér. Mint a villám, ugy
kapott az ólomkalamárishoz s ha az a boldogtalan fiatal ember
gyorsan ki nem ugrik: halálnak halálával pusztul el. Botond vezér
nem ütött akkorát Bizancz kapujára, mint Hornyik azzal az ólommal a
régi rozzant városház falára. Ez is egyik ok, a miért uj városházat
épitett a büszke város. – De azt az aljegyzőt nem is türte meg
többé Hornyik a városban. Ki kellett őt tenni rovónak a bugaczi
pusztára. Ott is halt meg száraz betegségben. <span class=
"pagenum"><a name="Page_68" id="Page_68">-68-</a></span></p>
<p>Nos hát Hornyik is köztünk volt a Király-testvéreknél estennen –
a kurucz magyarok közt.</p>
<p>Volt ott egy biljárd asztal is s a mellett egy márkör. Törpe,
pupos szánalomra méltó alak, embervakarcs. De mint afféle márkör:
csak németül beszélt.</p>
<p>Hát az egész kurucz tábor nem a német nyelvet törte ezért a
nyomorék alakért Kecskemét városában? S Hornyik bátyánk is nem
eltürte ezt a természetellenes állapotot szó nélkül?</p>
<p>Végre is felbujtogattunk egy csöndes kuruczot, az öreg Mádyt,
csináljon rendet. Az öreg Mády vidám eszü ember volt s magához inté
a vakarcsot:</p>
<p>– Hány dákód van édes fiam?</p>
<p>– Tizenegy jó, öt rossz.</p>
<p>– Van-e ólomtöltelék mindegyikben?</p>
<p>– Van kérem alássan.</p>
<p>– Nos hát édes fiam, mind a tizenhat dákót a fejeden töröm
össze, ha te még egy szót szólsz itt németül.</p>
<p>Igy mentettük meg Kecskemétet anno 1863. a németségtől. Mert hát
az a márkör is csak ugy tudott magyarul, mint akármelyik halasi
utczai gazdaember.</p>
<p>– – Meg kell most nézni, mivé tette Siófok és Balaton-Füred
nyelvét, azt a tökéletes, tiszta, zengő magyar nyelvet a pinczérhad
és a fővárosi közönség! Pedig egy-két okos ember s egy-két kedves
asszony mily gyorsan tudna ezen segiteni!</p>
<p>Nem ugy volt ez régen Balaton-Füreden! A mikor még a Balatonnak
ez volt egyetlen fürdőhelye. <span class="pagenum"><a name=
"Page_69" id="Page_69">-69-</a></span></p>
<p>Negyed század előtt még nem volt Siófok, nem volt Kenese,
Almádi, Alsó-Örs, Fülöp, Badacsony, Balaton-Földvár, Boglár,
Fonyód. Mind e gyönyörü fürdőhelyek sivatag partok voltak s idegen
közönséget nem ismertek. Egy-két uri ember szegényes deszkaviskóban
ugyan mindenütt fürdött s négy-öt vasárnapon a közeli falvak
lakossága oda vonult kocsikon egyszer megfürödni: de aztán ebből
állott az egész.</p>
<p>Holt tenger volt a Balaton s még zarándokok se látogatták. Csak
Balaton-Füred állott és Keszthely s kissé távolabb a Héviz. Ez se
régóta.</p>
<p>Hejh Balaton-Füred – de sok szép dal zengett, de sok sarkantyu
pengett, de sok legénysziv felpezsdült, de sok leánysziv
megrendült, de sok szép asszony lett még egyszer és még egyszer és
még egyszer szerelmes asszony te benned!</p>
<p>Kicsiny voltál, öt-hat házból álltál, meleg voltál valamikor. Az
égből, a vizből, a forró szivekből egyaránt omlott rád a napsugár
és a vér melege és a jó kedv villogása. Visszatérnek-e régi napjaid
valaha?</p>
<p>Igaz, hogy a régi fürdő más volt, mint a mostani. De a régi
egészség is más volt, mint a mostani.</p>
<p>Először is annyi alávaló betegségről sejtelme se volt az
embernek, a mennyiről most még a számtiszt is értekezést tart a
kartársai előtt. A mindenféle hisztériákról s férfi és női
idegbajokról még a tudós férfiak se beszéltek s ma már a
társalgónők és komornák is szakszerüen elmélkednek. A sok
czukorkór, Bazedov-kór, vesekór, epekőkór, gyomorhurut,
vérszegénység hirből se <span class="pagenum"><a name="Page_70" id=
"Page_70">-70-</a></span> volt ismeretes s a ki igazán beteg volt:
az otthon maradt, herbatét ivott s az isten nyomorékjai nem jöttek
össze egy csomóba, hogy egymás láttán kétségbeessenek.</p>
<p>Régen a fürdőket csak a sánták, bénák, csuzosak és köszvényesek
keresték föl. Beteg asszony éppen nem ment a fürdőre. Csak a meddő
menyecskék mentek oda s azoknak mindig használt. És csak a viruló
hajadonok keresték föl vidám mamáikkal, kik az édes mult emlékeit
még egyszer átélték, ujra átérezték. S a hajadonoknak is használt.
A ki balatonfüredi fürdőn, badacsonyi és somlyai szüreten meg nem
találta szive mását: hiába ment az aztán a lorettói vagy az öreg
mária-czelli szüzanyához.</p>
<p>Betegnek igenis kell a fürdő. Hasznos is. Különösen hasznos a
légváltozás, a házi gondok otthonhagyása s az uj ismerkedés. Tudom
én ezt. Legyenek hát fürdők betegek számára. S ha sok a beteg és
sok a betegség: annál több legyen a jó fürdő, okos orvosok és nemes
emberbarátok szerető gondjai s szigoru szabályai alatt.</p>
<p>Okos orvos?</p>
<p>Jőjjünk csak tisztába ezzel a kérdéssel.</p>
<p>Van okos és jó orvos elég. A ki a tudománynak, emberszeretetnek
és gyakorlati tapasztalatnak teljességét szerezte meg agya és szive
számára s a test és lélek szenvedéseinek enyhitésére. De az ilyen
orvost nem a fürdőorvosok közt kell keresni.</p>
<p>Ha a fürdőorvos állandóan helyén marad s jól ismert közönségét
el nem hagyja és se télen, se nyáron más <span class=
"pagenum"><a name="Page_71" id="Page_71">-71-</a></span> vidékre
nem költözik: akkor helyet foglalhat a jó orvosok diszes
seregében.</p>
<p>De a ki csak nyári orvos vagy a ki csak téli orvos, vagy a ki
nyáron északi orvos, télen pedig déli orvos, attól mentsen meg az
isten és a rendőr minden beteg embert. Mert az nem egyéb, mint
csavargó orvos, a ki óvatosan kerüli azt, hogy a ki egyszer betegje
volt, az őt ismét föltalálja, megismerje.</p>
<p>A csavargó orvos, a ki fürdőről fürdőre jár, olyan mint a
patkányirtó. A hókusz-pókuszt megcsinálja, a busás pénzt felveszi
érte s a mint odább áll: megint csak annyi a patkány, a mennyi
előbb volt. Igaz orvosnak az a feladata, hogy ő betegjeit s őt
betegjei tökéletesen megismerjék és egymásban megbizzanak. Minden
betegségnek egyénenként megvan a maga különössége, a melyre az
orvosnak ügyelnie kell. De miként ügyelhet a csavargó orvos olyan
betegnél, a kit azelőtt sohase látott s a kit, hogy ujra lásson:
arra semmit se ad?</p>
<p>Az erkölcsi felelősségtől való irtózás, a munkanélküli
pénzkeresés, a könnyelmü időtékozlás vágya szüli a fürdőorvosokat,
a nyári orvosokat, az évszaki orvosokat. Veszedelmes kinövései ezek
a tudományos pályának.</p>
<p>A légváltozás, a házi gondtól menekülés s az étrend megtartása
vagy kisegit a betegségből, vagy enyhiti azt. Ez vidámabb kedélyre
birja a fürdővendéget. S a vidámabb kedély szivesebben fizet.</p>
<p>Ezt a helyzetet zsákmányolják ki a csavargó fürdőorvosok. S a
fürdő-vendég is azt hiszi, hogy divat és jó izlés dolga, ha már
fürdőn van, valamely orvossal <span class="pagenum"><a name=
"Page_72" id="Page_72">-72-</a></span> tanácskozni vagy ha nem
teszi is, valamelyik orvost fizetni. S igen sok többet ád a
fürdő-orvosnak, mint buzgó rendes orvosának. Hadd lássa a világ,
hogy ő a borravalóval nem fösvénykedik.</p>
<p>Bizony kell lenni fürdőnek a betegek számára is. De miért ne
lenne fürdő az egészséges emberek számára? Ha üdülni kell a
kimerült idegnek: vajjon nem kell-e üdülni az elfásult kedélynek
is?</p>
<p>Hogyan töltötte hajdan napjait a nemes ember? Mert más emberrel
ugyan nem törődött a világ, csak a nemes emberrel. Az ő számára
készült minden az ég alatt és a föld szinén, az államban és a
társadalomban és mindenütt. Övé volt a természet minden szépsége. A
hegyek, a völgyek, az erdők, a ligetek, a tavak, erek, kutfejek,
folyóvizek értte éltek, neki ragyogtak, neki voltak gyönyörüségére.
Minden vad, minden madár, minden hal az övé volt. Minden emberi jog
abból állott: születni, élni, meghalni. De a nemes ember joga más
volt még a születésben, még az életben, még a halálban is.</p>
<p>Ha kereskedőnek, iparosnak, zsidónak, görögnek, czigánynak fia
vagy lánya született: nos hát egy nyavalyás lélekkel több a földön.
Vagy fiu, vagy lány – mindegy. Anyakönyvbe bevezették, vagy be se
vezették: azzal se törődtek sokat. Statisztika nem volt, a lelkek
összeirásának ostoba munkájával nem vesződtek a hivatalbeli
emberek. Fejadót nem ismert a nemes vármegye. A népösszeirást pedig
bolondságnak tartotta. Mert ugy gondolkodott: akár összeirják az
embereket, akár nem: <span class="pagenum"><a name="Page_73" id=
"Page_73">-73-</a></span> azzal se többen, se kevesebben, se
jobbak, se rosszabbak nem lesznek az emberek. Házat, telket, igás
barmot igen is össze kell irni, – egy vagy más okból arra szükség
lehet, de az embert számba venni: ostobaság. Nem falka, nem nyáj,
nem gulya, nem ménes, nem csürhe az ember, hogy rovásra vegyék,
számon kisérjék, számadóra bizzák. Nem hajtják azt a vásárra s nem
kell az embernél a dögbőrrel beszámolni. Az egyik meghal, a másik
megszületik: virág a kertben, szálfa az erdőn, nád a bozótban,
laboda utszélen, gyerek a falun: ki számlálgatná azokat?</p>
<p>De ha nemes embernek gyereke születik: az már egészen más.</p>
<p>A nemes fiu, ha már megszületett, más egyéb is volt, nem csak
sivalkodó poronty.</p>
<p>Születésével már »mag«-jává lett a családnak. A leány soha se
volt »mag«, csak a fiu. Ha tiz lány volt is egy családban, de egy
fiu se, azért a családfő, ha elhalt, magtalanul halt el. S az a
család, vagy legalább az az ága attól kezdve »magvaszakadt« ág
lett. Ezen nem segitett senki. Legföljebb, ha egy leány volt, nagy
jószág volt, hires család volt: akkor a király és a vármegye
fiusithatta a lányt is s vele fenmaradhatott a hét magyar
nemzetségnek ez az ága s kikerülte a család a magvaszakadást.</p>
<p>Mert a nemesség oly nagy hatalom volt, hogy az még a lányból is
csinálhatott fiut.</p>
<p>De a mikor a nemes fiu megszületett: az már abban a pillanatban
nemcsak csecsemő, nemcsak »mag« volt, hanem egyuttal »örökös« is.
<span class="pagenum"><a name="Page_74" id=
"Page_74">-74-</a></span></p>
<p>Nagy szó volt ez. Az örökös! Kivált, ha nem egy fiu, hanem több
fiu született. Egyiké lesz az apai örökség, másiké az anyai. Az
egyik örököl majd Veszprémmegyében, a másik Tolnában vagy
Somogyban. Az egyik kapja az alföldi, a másik a felföldi birtokot.
A birtokokat pedig szerzéssel, cserével, kiváltással vagy egyébként
egyenlő értéküvé kell tenni. Ha sok a fiu: pap is legyen, katona is
legyen, tisztviselő is legyen valamelyik. De melyik? Majd
meglássuk! Annyi bizonyos, hogy az okos, fürge, erőszakos vagy
kegyetlen hajlamu gyereknek a másik vármegyébe kell házasodni, hogy
a családot ott gyökereztesse meg, ott terjessze. Ha ostoba s
tanulni nem akar: pap legyen belőle. Ha korhely és rakonczátlan: jó
lesz katonának. Ha bőbeszédü s szeret vadászni és verekedni: jó
lesz főbirónak, alispánnak.</p>
<p>A nemes embert aztán számba vették. Arról készitettek összeirást
s abba bele vették az egyhónapos csecsemőt is. Mert a nemes ember
volt az alkotmány, a voks, a tisztviselő, a vármegye, a mag, az
örökös és a nemzet.</p>
<p>Ő volt az alfa és az omega. Ha Mózes összeirta a zsidókat, Homér
a helleneket: nosza összeirta a vármegye a nemeseket. Hiszen mi egy
zsidó vagy egy görög a magyar nemes mellett?</p>
<p>De még a lány se csupán lányszámba jött, ha nemes lány volt.</p>
<p>Hajh, a mamák okvetlenül szükségesnek tartották, hogy lányuk
legyen, s nem is nyugodtak addig, akármibe <span class=
"pagenum"><a name="Page_75" id="Page_75">-75-</a></span> került,
mig lányuk nem született annyi, a mennyi csak kellett.</p>
<p>Mihelyt lány: mindjárt szép. Mihelyt nemes lány: mindjárt
kivánatos. Mihelyt gazdag lány: mindjárt ragyogó. De a lányért még
se szabad az ősi vagyont megbontani. Férjem uramnak tehát dolgozni
kell, szerezni kell, otthon kell maradni, követválasztásra és
tisztujitásra keveset szabad költeni, hogy a lánynak, ha férjhez
megy, legyen mit apritani férje tejes csészéjébe.</p>
<p>S még sem csupán ezért szerette a mama, hogy lánya legyen.</p>
<p>Hanem azért, hogy legyen kivel elmenni fürdőbe és
tánczvigalomba, a székvárosba és az ország fővárosába. Hogy ujra
ott legyen s gyakran ott legyen, a hol leányálmait álmodta egykor s
édes visszaemlékezésben ujra átélje szüz-hajadon korának s
menyasszony örömeinek édes titkos izgalmait. Oh az az imádás, mely
a lányt körülrajongja, a korral elmulik. De az asszonylélek látni
akarja ezt leányában s büszke arra s boldog abban, hogy lányát is
az az imádás rajongja körül. És oda vetődik egyik-másik a régi
imádók közül is. Agg férfiak, ország jelesei, társadalom előkelői s
egy meghajlással, egy kézszoritással, egy forró kézcsókkal egy rég
elfeledt hamis jelszóval fölidézik az ifjukor örömeit.</p>
<p>Huzza a czigány, szól a zene, járja bomlottan a fiatalság, nézi
a mama, nézi az agg egykori imádó.</p>
<p>– Hejh asszonyom, mikor ön még Vilma volt s mikor én még
fenegyerek voltam! <span class="pagenum"><a name="Page_76" id=
"Page_76">-76-</a></span></p>
<p>Egy szemvillanás, egy mosoly, egy köny a felelet.</p>
<p>– Hátha a mit mi eltévesztettünk: gyermekeinknek sikerülne!</p>
<p>Ezért kell, hogy lánya legyen a nemes anyának.</p>
<p>Hajdan nem volt kaszinó, nem volt ujság, nem volt vasut. Otthon
kellett lenni a családi körben, a gazdaságban, a pap, tanitó,
jegyző társaságában, a cselédek és jobbágyok közt. Megyegyülés,
tisztujitás, követválasztás, országgyülés ritkán. A hol többen
laktak nemesek együtt: ott még csak jól ment a lélek dolga. Névnap,
születésnap, sátoros ünnep, szüret, disznótor, eljegyzés,
lakodalom, keresztelő, összehozta az embereket. Hát azon kivül?</p>
<p>Vége az aratásnak, kezdődik a nyomtatás és cséplés, van egy
hónapi üres idő. Készülj asszony, fogj be Miska, megyünk
Balaton-Füredre.</p>
<p>Nem volt náluk semmi betegség, csak a kedély volt kissé
kiszáradva. Sok jó barát, sok szép asszony, sok ifjukori ismerős,
sok országos férfi ott mulat egy csopron. Hamvadó sziv ujra lángra
lobban, száradt kedélyt vidámság harmatja felüditi; multnak
emlékei, hazafi remények ott röpködnek a lelkek előtt, mint lepkék
a virágos kertben.</p>
<p>Huzza a czigány minden este, minden délben, minden hajnalon. A
németet is össze lehet szidni kegyetlenül. Abban is meg lehet
állapodni, kik a legnagyobb hazafiak s kik az igaz költők. A
pecsovicsokról is ki lehet sütni, mikor és mily áron vette meg őket
a bécsi udvar. <span class="pagenum"><a name="Page_77" id=
"Page_77">-77-</a></span></p>
<p>Az osztrák fürdőket beteg emberek alkották meg, a magyar
fürdőket: Bártfát, Parádot, Balaton-Füredet egészséges emberek.
Paraszt a bucsun és a vásáron, nemes ember a fürdőn csinál magának
jó napot.</p>
<p>S miért ne csinálhatna még ma is?</p>
<p>Öt házból állott valamikor Balaton-Füred. A tihanyi barátok
vendéglője, a Szentgyörgyi Horváth-ház, a pápai Eszterházyak
hajléka, a fürdőház és a kápolna. De ólak nagy számban lovak és
kocsik számára. Az ment oda, a kinek lova volt. A kinek lova nem
volt: mit keressen az urak között? A nagy bajuszu Ladi, a tihanyi
barátok füredi kovácsa még azt az uraságot is lenézte, a kinek a
lova lábán kopott volt a patkó.</p>
<p>– Hány hold földje van az uradnak ecsém? – kérdé egykor nagy
hetykén, még 1848 előtt, Magyari Kossa Sámuel kocsisától.</p>
<p>– Van annak vagy tizezer hold földje Tolnában, Somogyban,
Komáromban, Veszprémben és a Tiszán tul.</p>
<p>– Mégis csak félig ur az a te urad ecsém, a ki ha patkót lát az
országuton, leszáll érte s bedobja a saroglyába!</p>
<p>Biz az ugy volt, a kocsis se tagadhatta. S nagy bajuszu Ladi
egyet sodorintott araszos bajuszán s ezzel el volt intézve az
uraság kérdése.</p>
<p>A fürdők alkotmánya bizony jobb most, mint volt hajdanában. De a
fürdőélet mégis csak szebb volt öreg apáink idejében.</p>
<p>Ma már Balaton-Füred nem öt házból, hanem ötven kastélyból és
villából áll s közeli környezetében másik <span class=
"pagenum"><a name="Page_78" id="Page_78">-78-</a></span> ötven
egyszerübb nyárilak fehérlik a verőfényben. Gőzösök szeldelik a
nagy tó szürke vizét s vitorlás hajók szárnyai libegnek szanaszét a
látóhatár szélein. És mégis Balaton-Füred messze-messze elmaradt az
osztrák fürdőktől, melyek közül pedig néhánynak helyén ötven év
előtt még a mókusok futkároztak a fák oldalán, holott Balaton-Füred
már száz év előtt is találkozó helye volt Tul-a-Duna nagy
családainak.</p>
<p>S magyarok tették nagygyá az osztrákok fürdőit!</p>
<p>Miért van ez igy? Hogy történhetett ez?</p>
<hr class="chap" />
<div class="chapter"></div>
<p><span class="pagenum"><a name="Page_79" id=
"Page_79">-79-</a></span></p>
<h2>MAGYAR FÜRDŐ, MAGYAR ORVOS.</h2>
<p class="summary">(Magyar orvosok pusztitják a magyar fürdőket. –
Országos fürdőbiztos.)</p>
<p>Mibe kerül nekünk szegény magyarnak a külföldi fürdőzés
esztendőn át?</p>
<p>Nem tudjuk bizonyosan. De én azt hiszem, négy-öt millióba
belekerül. Talán több pénzünket is fölemészti. Hiszen csupán az
osztrák, cseh, morva, stájer, tirol és szalczburgi fürdőkben több
magyar megfordul évenként tiz ezernél. Hát még Abbázia, hát a
Riviéra, Svájcz és a nyugati tengeri fürdők?</p>
<p>Ennek oka kilencz-tized részben a magyar orvosi kar rövid esze
és még rövidebb hazafisága.</p>
<p>Van-e mértéke az észnek? Van-e mértéke a hazafiságnak?</p>
<p>Az a magyar orvos, a ki Bécsben nyerte oklevelét, csodálatos
példánya a hazátlan és nemzetségtelen emberalaku emlős állatnak. S
ha még csak hazátlan és nemzetségtelen volna! De ha a kórház és
gyógyszertár, <span class="pagenum"><a name="Page_80" id=
"Page_80">-80-</a></span> a bonczoló terem és a temető meghagyott
szivében valami érzést: az az érzés csak Bécshez vonzza őt. A bécsi
tudomány, a német nyelv, az osztrák felfogás, a bécsi tanárok!</p>
<p>Különösen az idegen uralom alatt, az ötvenes és hatvanas években
szaporodtak el az efféle orvosok. Igaz, hogy ez időben az
épitészek, a gépészmérnökök, az összes technikusok is német nyelvü
istenverte hazátlan magyarokká lettek nálunk! Minő röstelni valója
ez az ország fővárosának!</p>
<p>Ismerek orvost, a ki huszonöt év óta orvos Budapesten s egy szót
se tud magyarul. Olyan mérték nincs a világon, a melylyel az ilyen
ember eszét meg lehetne mérni. Huszonöt év alatt a szajkó, a
papagáj, a holló és a seregély is megtanulja azt az emberi szót, a
melyet mindennap hall. A hegyes fülü puli kutya egy év alatt
teljesen megérti juhászgazdájának minden szavát. S hogy lehet
beteget bizni olyan észre, mely tanult, mely orvostudor, mely
egyetemet végzett s mely még se tudott huszonöt év alatt magyarul
megtanulni Magyarország fővárosában?</p>
<p>S akár hiszi, akár nem hiszi a világ: a magyar orvosoknak német
nyelvü szakhirlapjuk van Budapesten.</p>
<p>Mi ez? Mit jelent ez?</p>
<p>A bécsi orvosok és orvosegyetemi tanárok jó hazafiak, jó németek
és jó osztrákok. Azt hiszem: komoly tudósok is. Áldja meg őket az
isten.</p>
<p>Még sohase hallottam, hogy bécsi orvos azt tanácsolta volna
betegjének: menjen Budapestre orvossal <span class=
"pagenum"><a name="Page_81" id="Page_81">-81-</a></span>
tanácskozni vagy hivjon Bécsbe magához budapesti orvost.</p>
<p>Mert a bécsi orvosok okos és becsületes emberek, a kik tudják,
hogy a budapesti orvosok se különbek mint ők. A józan ész és
hazafiság pedig azt parancsolja, hogy inkább hazánkfiának adjuk a
pénzt, ne az idegennek.</p>
<p>És tökéletesen igaz, hogy évtizedek óta a bécsi orvosok és
tanárok se egyenként, se összesen nem állanak fölötte a budapesti
orvosoknak. Hogy van az mégis, hogy a mi orvosaink minden
szére-szóra Bécsbe küldik betegjüket tanácskozni és tizszeres
orvosi dijat fizetni?</p>
<p>Hát – bolondok a mi orvosaink?</p>
<p>Nem bolondok azok! Csak eszük nincs. És öntudatos hazafiságuk
nincs!</p>
<p>A bécsi orvos természetesen osztrák fürdőt ajánl.</p>
<p>Még akkor is osztrák fürdőt ajánlana, ha jól tudná, hogy a
magyar fürdő jobb.</p>
<p>És mit csinál a magyar orvos?</p>
<p>Hát a magyar orvos is osztrák fürdőt ajánl. Ő is olyan okos
ember akar lenni, mint a bécsi orvos. Pedig a magyar orvos jól
tudja, hogy egy, talán két betegséget kivéve, a mi fürdőink a kerek
föld minden gyógyfürdőjével versenyeznek, sőt részben jobbak és
hatásosabbak, mint a külföld leghiresebb fürdői.</p>
<p>Ötven esztendő előtt Balaton-Füred már országos hirü előkelő
fürdő volt, sőt ismerték Bécsben is. Onnan is jöttek előkelő
vendégei. Sok betegségben, kivált tüdőbajos betegségben csodákat
mivel ez a fürdő. <span class="pagenum"><a name="Page_82" id=
"Page_82">-82-</a></span></p>
<p>Ötven esztendő előtt Gleichenberg dombjain tehenet legeltetett a
szegény sváb. Hire se volt a fürdőnek.</p>
<p>Egyszer véletlenül dolga akadt ott dr. Skoda hirneves bécsi
tudósnak és orvostanárnak, beszélt két ottani birtokos osztrák
gróffal, ajánlotta nekik valamely kezdetleges fürdőtelep épitését s
elkezdte tüdőbajos betegeit oda küldeni.</p>
<p>Ma Gleichenberg a tüdőbajosok gyüjtő csatornája és egyuttal
vesztőhelye.</p>
<p>És ma közel háromezer magyart küldenek oda évenként még is
magyar orvosok.</p>
<p>Tisztelt magyar orvos barátaim Kárpátoktól Adriáig!</p>
<p>Mi különbség van az ember és a majom közt? Megmondjam? De
szivesen megmondanám, ha azt hinném, hogy okultok belőle!</p>
<p>Ne beszéljünk azonban olyan magas értelmiségü okleveles
tudósról, mint a majom. Maradjunk meg a szajkónál. A szajkónak sok
kedves jellemvonása mellett még az a természete is meg van, hogy ha
egyszer megtanulta ezt a szót: ebadta, hát akkor ezt beszéli
örökösen. Ebadta! Ebadta! Ebadta!</p>
<p>A szajkó nehány évtized óta például azt beszéli, hogy az osztrák
fürdőben nagyobb a kényelem, mint a magyar fürdőben.</p>
<p>Kedves szajkó – ne fecsegj! Igazad van, de még se fecsegj! Te
azt nem tudod, hogy két évtized óta Gleichenbergben évenként ott
hagytak a magyarok százezer forintot. A mi husz éven át kamataival
legalább három millió forint. S kedves szajkó te csak egy ostoba
madár vagy, te azt nem tudod kiszámitani, hogy ha ez a három
<span class="pagenum"><a name="Page_83" id=
"Page_83">-83-</a></span> millió Balaton-Füreden maradt volna: ott
most tizszerte nagyobb volna a kényelem, mint abban a ködös stájer
fürdőben.</p>
<p>Százharmincz hatalmas erejü magyar fürdőt tesznek tönkre
évenként a magyar orvosok. S kiváltképen a budapesti orvosok. S
azért teszik tönkre, hogy az idegen népek gazdagodjanak.</p>
<p>Hejh, pedig az osztrák fürdők támogatását ugyancsak csinálják
rajtok kivül a császárok, királyok s mindenféle fejedelmek is. Nagy
fénye van a koronának, ugy csalja magához a csiri-biri embert, mint
villanylámpa esténként a szunyogot, éji lepét s a mindenféle röpülő
férgecskét. De nem jönnek a császárok, királyok és fejedelmek a
magyar fürdőkbe. Nem látogatják azokat még a főherczegecskék se.
Ugy tesznek, a hogy tanácsadóik tanácsolják, a kik pedig elméjük
tárházában a magyar érdekért nem tartogatnak egyetlen futó
gondolatot se.</p>
<p>Volnának nekünk bölcs kormányzóink is. Hát ők mit csinálnak?</p>
<p>Ne bántsuk szegényeket.</p>
<p>Hiszen felállitottak ezelőtt tiz-tizenkét évvel egy
fürdőkormánybiztosságot. Mi kell még több?</p>
<p>Pedig lelkes férfiut tettek kormánybiztossá. Valóságos orvost, a
ki azonban ez előtt huszonöt évvel képviselő volt. A jászok küldték
el képviselőnek. Egy orvosuk volt, azt is képviselőnek küldték
el.</p>
<p>Ott van közel a Balatonhoz a hires Rátót nevü falu. Ennek
lakóiról beszélik, hogy egykor kovácsuk rossz <span class=
"pagenum"><a name="Page_84" id="Page_84">-84-</a></span> fát tett a
tüzre, összedolgozott Sobriékkal s e miatt a nemes vármegye egy
kissé föl akarta akasztani. Nosza fölkerekedtek erre a rátótiak,
megkötöztek két takácsot s bevitték az alispánhoz.</p>
<p>– Tekintetes alispán ur, a kovácsunkat már csak nem hagyjuk
fölakasztani, mert annál az egynél nincs több. Őt csak tessék haza
ereszteni, de hogy a közigazságban hiányosság ne legyen: hoztunk
helyette két takácsot, mert ebből még maradt otthon vagy
tizenkettő. Ezért nem lesz kár.</p>
<p>A jászok nem gondolkodtak ilyen bölcsen. Meg is mondta 1872-ben
az öreg Pulszky Oláh Gyulának, a fürdők országos
kormánybiztosának:</p>
<p>– No veled ugyan furcsa lábon állhatnak betegjeid, hogy
elküldtek Budapestre.</p>
<p>– Miért bátyám?</p>
<p>– Hát hogy magukhoz közel meg nem szenvedhetnek.</p>
<p>Hajdan valamikor Tisza Kálmán volt az ország főkormányzója. Az
volt természete, hogy minden hivének adott valami hivatalt.
Minthogy pedig hive több volt, mint hivatala, mikor a hivatalból
kifogyott: adott neki kormánybiztosságot. Utóbb annyi lett a
kormánybiztos, számát se tudtuk. Hol lakik a varju nyáron? Hol
vannak a kormánybiztosok országgyülési szünet alatt? A mint az őszi
dér beköszönt, a mint az őszi ülésszak megnyilik, csak jön ám a
varju, csak jön ám a kormánybiztos seregszámra.</p>
<p>Az én Oláh Gyula barátom is hivatalt kapott, oszlopos
tisztviselője lett Biharvármegyének. <span class="pagenum"><a name=
"Page_85" id="Page_85">-85-</a></span></p>
<p>Történt azonban egyszer, hogy Zsigmond veszprémi püspökkel egy
vasuti vonaton utazott. Zsigmond püspöknek az a rossz szokása volt,
hogy ő magának az első osztályra, inasának pedig a második
osztályra váltott jegyet. A hol a birtokosok, tisztviselők,
tudományos emberek szoktak utazni. A kik ugy vélekednek, hogy a
cselédember vagy utazzék uraságával egy szakaszban, vagy utazzék a
harmadik osztályon.</p>
<p>Oláh Gyula barátom fura boszut állott ezért a rossz
szokásért.</p>
<p>Fogott öt drótos tótot, váltott nekik első osztályu jegyet s
betuszkolta őket Zsigmond püspök szakaszába.</p>
<p>Tudni kell pedig, hogy a drótos tót sajátságos intézmény. Némi
részben ugyan tót is kell hozzá, de nem ez a fődolog. Veszünk egy
nagy kalapot, melynek legalább husz évesnek és tiz fontnyi sulyunak
kell lenni a bele ivódott zsirtól, szennytől és szagtól. Veszünk
hozzá három karika drótot, tizenkét egérfogót, ugyanannyi
kisebb-nagyobb tepsit, egy fényes bőrtarisznyát, egy borzasztó
bőrövet s azután bocskort, kukoriczanadrágot s rövid szürt s
irtóztató mennyiségü pálinka- és foghagyma-szagot, mindezt
összekeverjük s akkor elénk áll a drótos tót. Hogy az intézmény
tökéletes legyen: czélszerü még egy szortyogó pipát s egy maréknyi
bagót is hozzákeverni.</p>
<p>Nos hát ilyet ötöt dugaszolt be Oláh Gyula barátom Zsigmond
püspök odujába.</p>
<p>De alig várta a jámbor püspök a legközelebbi állomást. Se holt,
se eleven nem volt, mire állomáshoz <span class="pagenum"><a name=
"Page_86" id="Page_86">-86-</a></span> jutott. Ugy emelték le a
vasutról, mentőkért kellett izenni, hogy visszahozzák e
nyomoruságos földi életre s ettől kezdve mindig roszul lett, ha tiz
mérföldnyiről látott is drótos tótot.</p>
<p>Nem is hagyta e szörnyü bántást torlatlanul. Jól megjegyezd azt
a napot, mikor megbántod a papot. Régi példaszó ez s mindig igaz.
Oláh Gyula barátomnak le kellett mondani diszes állásáról, ha az
országot egyházpolitikának és nemzetközi bonyodalmaknak kitenni nem
akarta. Le is mondott csakhamar.</p>
<p>Ekkor találták ki számára az országos fürdői
kormánybiztosságot.</p>
<p>Dolga semmi. Hatásköre semmi. Pénze semmi. Törvény nem szól
róla. Helyhez kötve nincs. Naplót, iktató könyvet nem kell
vezetnie. A kormány sohase kérdez tőle semmit és sohase fogadja meg
egy tanácsát is. Fizetése tisztes s minden évben két fürdőt meg
kell laknia. Hatvanöt év kell hozzá, mig végig lakja
valamennyit.</p>
<p>Nos hát az ország kormányzói ennyit tettek eddig az ország
fürdőiért. Maguk azonban szintén a belga, holland és német
tengerpartokra szeretnek menni fürdőzni.</p>
<p>Mintha a Balaton homok-szőnyeges partjai nem érnének annyit.</p>
<p>Szerencsénk még, hogy egy csomó jóravaló orvosunk mégis csak van
már s számuk folyton szaporodik. És szerencsénk a közönségnek józan
esze.</p>
<p>Ha ez nem volna: Magyarország minden pénzes emberét és asszonyát
nyáron át átköltöztetnék idegen országba, idegen nép
gazdagitására.</p>
<hr class="chap" />
<div class="chapter"></div>
<p><span class="pagenum"><a name="Page_87" id=
"Page_87">-87-</a></span></p>
<h2>EMLÉKEZÉSEK.</h2>
<p class="summary">(Az 1825-iki országgyülés Balaton-Füreden. –
Bihari és a khórusnémet. – Balaton-Füred nagyjai. – Az első szobor.
– Az első nemzeti szinház. – Az első gőzhajó. – Széchenyi és a
gépek csősze. – Somogy és Zala. – Vas uram. – Az almádi csárda. – A
kigyók tanyája.)</p>
<p>Politika, szerelem, pajkosság és dinom-dánom: ez volt a régi
Balaton-Füred fürdő-szórakozása. Ez volt Bártfáé és Parádé is.
Bártfa nagyobb, Parád kisebb volt Fürednél 1848 előtt. A többi
fürdő vagy gyógyuló hely volt, vagy számba se jött akkor. A szilaj
nemesség a debreczeni, miskolczi, győri vásárokon s a
megyegyüléseken tombolta ki magát. A kártya is járta, de
veszedelmes méretüvé csak az ötvenes években fajult el a
kártyajáték. Börzét, lófuttatást, kaszinónak nevezett
kártyabarlangot a régi nemesség nem ismert. A nagy uri korhelyeket
leginkább Bács-Bodrog, Heves és Szabolcs termesztette. No de
Pestmegye se maradt el messzire.</p>
<p>Balaton-Füreden a legelső nagy politikai társaság 1825-ben jött
össze az országgyülés előtt. A király szeptemberre <span class=
"pagenum"><a name="Page_88" id="Page_88">-88-</a></span> hivta
össze az országgyülést s juliusban, augusztusban, mintha
összebeszéltek volna, egy csomó követnek való ember jött össze a
fürdőn.</p>
<p>Tizenhárom év óta nem volt országgyülés. Adót szedtek, katonát
szedtek, a só árát fölemelték törvény nélkül. A vármegyéket katonai
karhatalommal zaklatták. Egyébről se volt szó, csak arról: mit
csináljon az országgyülés a király hütlen tanácsosaival, az
alkotmány ellenségeivel, az országrontó »gazemberekkel«.</p>
<p>– Egyet legalább exempli gratia föl kellene akasztani.</p>
<p>Ezt mondta Vay Ábrahám, a későbbi hires borsodi követ, kemény
ellenzéki férfiu, a ki később gróffá lett s elhagyta az
ellenzéket.</p>
<p>– Ha már egyet, akkor inkább valamennyit.</p>
<p>Ezt meg Deák Antal mondta, Deák Ferencz testvérbátyja.</p>
<p>Ott volt idősb Pázmándy Dénes, a mai Dinkó öreg apja, komáromi
követ. Ott volt a hires Nagy Pál, kinek Magyarország
ujjászületésében kifejtett nagy történelmi szerepét ma sem ismeri
eléggé az ország. Ott volt Kisfaludy Sándor, az akkor még első
sorban ünnepelt nagy nemzeti költőnk. Ott volt Veszprémből Rohonczy
János hirneves követ és alispán. Ott volt zalabéri Horváth János,
Zala későbbi alispánja. Ő és Csányi László voltak Deák Ferencznek a
zalai nagy alkotmányi harczokban legjobb barátai.</p>
<p>Mindezt szentgyörgyi Horváth József beszélte nekem, ki
Balaton-Füred egyik földesura volt s kinek apja az <span class=
"pagenum"><a name="Page_89" id="Page_89">-89-</a></span> odagyült
országos hirü férfiak állandó vendéglátója volt. 1825-ben már
felnőtt suhancz volt s folyton ott lebzselt a nagyok között. Deli
alak, nagy hóditó, később honvédezredes, egész életében bölcs és
vidám férfiu. Nagy vagyont vert el, de azért hatvanhat éves korában
is megszöktetett egy hires szépségü nőt.</p>
<p>– Hidd el, kölyök, csak a jókedv és a szép asszony: ez az élet
igazi czélja. A többi mind szamárság.</p>
<p>– Hát a haza? Hát a függetlenségi harcz? Hátha ugy véletlenül
hasba lőttek vagy felakasztottak volna?</p>
<p>– Ez mind a jó kedvhez tartozik.</p>
<p>– Hát a czigány?</p>
<p>Nagyon szerette a czigányt – azért kérdeztem tőle.</p>
<p>– A czigány? Az meg a szép asszonyhoz tartozik. Valamint az
utazás és a fürdő is. Uton, fürdőn és czigány mellett udvarolj az
asszonyoknak.</p>
<p>– Hát Deák Ferenczre emlékszel-e?</p>
<p>– Nagyon emlékszem. Ő is itt volt 1825-ben. Nagyfejü, barnaképü,
szótalan gyerek volt. Velem csaknem egyidős. Sohasem pödörte ki a
bajuszát. E miatt sokat évődtünk vele. A mi bajuszunk ugy állt,
mint a kecske szarva, ő meg csak lógni hagyta a magáét. Nagyon
szeretett követ ugráltatni a vizen. Mikor mi ebéd után iddogáltunk,
ő kiment a lóusztatóhoz, sima és lapos kövecskéket keresett s
azokat ugráltatta. A mi kövünk alig ugrott egyet-kettőt, az övé
tizet is. Nagyon erős, vaskos fiu volt, akkor tájt lett ügyvéd, de
pörökkel nem vesződött. <span class="pagenum"><a name="Page_90" id=
"Page_90">-90-</a></span></p>
<p>Elmondott azután egy más érdekes dolgot is.</p>
<p>Eljött Füredre Bihari is, a hires czigánymuzsikus s a legnagyobb
magyar zeneszerző.</p>
<p>Még máig is a legnagyobb. Se Czinka Panna, se Lavota, se
Csermák, se Erkel, se a többi meg se közeliti az ő zenéjét
eredetiségben, gazdagságban és magyarságban.</p>
<p>Vay Ábrahám biztatta föl Pesten, hogy jöjjön Füredre. S az öreg
fölrakott két kocsira való czigányt s egy este ott termett a
lóakoknál.</p>
<p>Egy vegyes hangszerü zenekar volt akkor Balaton-Füreden, vonó,
fuvó, ütő és csilingelő szerszámokkal. A karmester Ruzsicska volt,
a veszprémi székesegyház zenekarának igazgatója, akkor hires
zeneszerző s néhány kitünő magyar dalnak alkotója is.</p>
<p>Bihari az esti szürkületben fölballag a vendéglőhöz s annak
egyik hátulsó szobájában zenét hall. Oda áll az ablak elé s
hallgatja a zenét. Végre megfog egy háziszolgát s megkérdezi,
micsoda zene ez?</p>
<p>– Ruzsicska ur uj országgyülési zenét komponált, azt tanitja be
a khórusnak, most tartja a próbákat, holnap délután öt órakor fogja
eljátszani a promenádon az uraságok előtt.</p>
<p>Biharinak rövid zsinóros dolmánya s rövid vágott bajusza volt.
Dolmányán rántott, bajuszán pödöritett egyet s aztán még egyszer
nagy figyelemmel végig hallgatta az uj zenealkotást. Végig
hallgatta és megtanulta.</p>
<p>Visszaballagott társaihoz. <span class="pagenum"><a name=
"Page_91" id="Page_91">-91-</a></span></p>
<p>– Gyerekek mondjátok meg a kocsisoknak, holnap reggeli négy
órakor befogjanak, ti is a szerszámmal legyetek készen, megyünk
Arácsra.</p>
<p>Ez egy szomszéd falu, tiz percznyi távolságban.</p>
<p>A czigányok kimentek oda, Bihari ott a Kassich-ház kertjében
elhuzta Ruzsicska zenedarabját s megtanitotta rá czigányait. Nyolcz
órára már ugy huzták, mintha gyerekkoruk óta mindig huzták volna.
Tizenegy órára aztán visszamentek a fürdőtelepre s azt mondták,
most érkeznek Pestről, Veszprémben háltak az éjjel. Nagy volt az
öröm az urak közt s nyomban elhatározták, hogy az ebédnél Bihari
játszik. Az ebédnél ott volt Ruzsicska is és egy mellékasztalnál
valamennyi khórusnémet.</p>
<p>»Khórusnémet«!</p>
<p>Igenis az. Mert a jó veszprémi kanonok urak a templomba a
czigánymuzsikust be nem eresztik. Istennek és az ő szentjeinek s a
boldog mennyei seregeknek fülét nagyon bántaná a czigánynak
muzsikája. Reggel a templomban, délután a kocsmában muzsikálni nem
lenne istennek tetsző dolog.</p>
<p>Magyar ember pedig nem megy muzsikusnak még a szentek kedvéért
se.</p>
<p>Hoznak tehát Ausztriából és Csehországból muzsikust.
Valamennyinek nagy haja, szemüvegje és kottája van. Háromszáz
forint fizetést kap évenként s szabad élelmezést a kanonok urak
asztalhulladékán. Ötven esztendeig legyen is ott: magyarul meg nem
tanul. De a fia már mindnek jó magyar. <span class=
"pagenum"><a name="Page_92" id="Page_92">-92-</a></span></p>
<p>Nos hát ez a khórusnémet. Igy hivja őket a veszprémi polgár. A
ki különben szóba se áll velük. Csak a kapczások, bábsütők,
posztónyirók és kéményseprők állanak velük szóba, mert ezek velük
egy országból valók többnyire.</p>
<p>A czigány egy óra alatt betanul egy operát kotta nélkül. A
khórusnémetnek pedig egy hónapig kell egy csárdást tanulni
kottából, mig megtanulja. S akkor se tudja igazán. De azért a
khórusnémet lenézi a czigányt. Még a kottát se ismeri. Igaz, hogy a
czigány még csak lenézésére se tartja érdemesnek a
khórusnémetet.</p>
<p>– Még azt se biznám rá, hogy a hegedüt hozza utánam!</p>
<p>Megkezdődik az ebéd. A leves után jön az első pohár bor, a
badacsonyi ürmös. S aztán fölharsan Bihari nótája.</p>
<p>Bihari nótája! Az az öröktől fogva szép magyar zene. Az a bús és
büszke dallam! Az a háromszáz esztendős nemzeti bánat! A győzelem
rivallása, a bujdosónak bucsudala, a kemény kurucznak
sarkantyupengése, a menyecskének ezüst kaczagása. Imádság, szerelmi
mámor, harczi dal és dalia mérkőzés együtt, egyszerre, egymás
után.</p>
<p>Leveti dolmányát az öreg Bihari, s panyókán veti félvállára.
Előre áll egy lépéssel, kemény szemeivel kinéz az ablakon, odabámul
a napfényes egekbe s egy pacsirta-dalnyi előjáték után rázenditi
Ruzsicska országgyülési diadalzenéjét.</p>
<p>Elhallgatnak az urak, leteszik a kést és villát, erős érzés
dagasztja a lelket, sohase hallották ezt a zenét. <span class=
"pagenum"><a name="Page_93" id="Page_93">-93-</a></span> Odanéznek
arra a lánglelkü öreg czigányra s szivükbe ölelik szürke fejét.</p>
<p>Hanem a hány khórusnémet a világon van: az mind sóbálványnyá
meredt az első hangok után. A khórusnémet csak tud enni, ha van
mit. Szeret is enni, ha ingyen adják. De lehetett ő előttük
akármilyen étel-ital, hozzá nem tudtak volna nyulni egy világért.
Hisz ez az a dal, a melyet ők egy hónap óta tanulnak. S az a
czigány mégis huzza, mégis jobban huzza, pedig kotta sincs előtte.
Hát ördög ez a czigány?</p>
<p>Szegény jó Ruzsicska! Holt ember lett abban a pillanatban.
Először azt gondolta: megöli magát. Azután odament a tihanyi
apáthoz, kezet csókolt neki és sirva fakadt.</p>
<p>– Megyek haza, eresszen el engem, azt gondoltam, hogy ezt a
zenedarabot én csináltam. Nem vagyok én csaló, se tolvaj, se
gazember.</p>
<p>Sirt, mint a záporeső. A jó öreg apátur megsajnálta.</p>
<p>– Ne sirj fiam. Bihari az, a ki huzza a te zenédet. Inkább légy
rá büszke s köszönd meg neki. Megcselekedte ő már Beethovennel is
ezt a bécsi kongresszuson.</p>
<p>A harminczas években már nagy és előkelő fürdő, már az országos
nevezetességek találkozó helye Balaton-Füred. Könyveket lehet irni
élményeiről, kalandjairól, társaságáról, szép asszonyairól.
Széchenyi, Deák és Wesselényi első emberei az országnak. Deák ott
tölti nyarának négy-öt hetét rendesen. Kedvéért, szaváért,
látásáért öreg és ifju államférfiak seregelnek oda hosszabb vagy
rövidebb időre. Pestről gyakran egész társaság <span class=
"pagenum"><a name="Page_94" id="Page_94">-94-</a></span> rándul ki
egy-két napra. Vannak már irók, jurátusok, jogászok, Dunán tul,
Tiszán tul messze fekvő kálvinista főiskolák ifjai, kik
összebeszélnek, fölkerekednek s hol kocsin, hol gyalog, hol
lóháton, ki a hogy birja, elindulnak, hetekig utaznak, hogy
fölkeressék Deákot és Kisfaludy Sándort, Balaton-Füredet és
Csobáncz vidékét, a költészetnek, ábrándnak és rég eltünt
századoknak tanyáit és emlékeit.</p>
<p>Gyulai Pál ur mind nem tudta ezt eddig, de mind megtudta ezt
ebben az utazásban. Majd ha odaérünk Badacsony tetejére, elbeszélem
én ezeket szép rendben egymás után.</p>
<p>Wesselényi Miklós a nemes ifjuság szilaj képzelődésének
hitregeszerü hőse. Üldözi őt a német, mert fél tőle. De nem fél ő a
némettől. Hiába akasztják nyakába a hütlenségi pört: él a magyarok
istene s itt állunk mi, legyőzhetetlen ifju magyar nemzet:
megvédelmezzük vérünkkel is. Hiába küldik rá a sárkánykigyót, a
cseh Holubárt, a meg nem sebezhető vasas németet, az európai hirü
vivót, Wurmbrandtot: Wesselényi a Szent-György-lovag, a ki ketté
vágja a vasat is, a németet is, de meg nem riad se istentől, se
embertől, se a természet hatalmától. Átussza a Balatont is s két
szemtanu beszélte nékem, a ki látta, hogy egyszer uri barátainak
tréfájára uszás közben meg is borotválkozott a Balatonon. Mennyi
képzelet röpködi körül a nemzeti hős ünnepelt alakját. A ki még a
viznek is ugy tud parancsolni. Magyar ember nem igen adta fejét
arra, hogy uszni tanuljon. Halnak, békának, csibor <span class=
"pagenum"><a name="Page_95" id="Page_95">-95-</a></span> bogárnak
való mesterség az. Jézus ugyan tudott menni a vizek hátán, ha ki
nem kerülhette, de neki nem volt se paripája, a ki lángot fuj; se
négy lovas hintaja, a ki Zsibóról három nap, három éjjel Füredre
ruczczan. Wesselényinek pedig mindene van s nem csak menni, de
borotválkozni is tud a vizek hátán, a mit pedig még Jézus se tudott
megcselekedni.</p>
<p>Minő imádandó önteltséggel beszélgette nékem az ily eseteket a
füredi egyszerü falusi gazda.</p>
<p>Oda járt az ifju Balogh János is országos hirével s
asszonyhóditó fényes alakjával.</p>
<p>Megfordultak ott nyaranként az ország leggazdagabb mágnásai.</p>
<p>Eljött oda nem egyszer Vörösmarty, mikor neve már nemzeti
dicsőséggé alakult át.</p>
<p>És eljött oda Széchenyi.</p>
<p>Széchenyi a nagy alkotások közben azt gondolta, hogy a magyarnak
még a nyári szórakozásra is itthon kell maradni. Ne költse pénzét a
külföldön. Ne csatangoljon messze tenger partján. Ne gazdagitsa az
idegen népeket. S ne legyen maga is idegenné. Szokjék hozzá, minden
munkát itthon keresni, minden élvezetet itthon találni. Télen Pest,
nyáron a Balaton mulattassa őt.</p>
<p>Gőzhajó, nemzeti szinház, Kisfaludy-szobor és rendes közlekedés:
ime ezek a harminczas-negyvenes évek nagy alkotásai
Balaton-Füreden.</p>
<p>Ma ezek mindennapi utczai szavak.</p>
<p>Nemzeti szinház! Ma ugyan van a fővárosban tiz is, az országban
ötven is, de hetven év előtt nem volt <span class=
"pagenum"><a name="Page_96" id="Page_96">-96-</a></span> egy se. A
pesti nemzeti szinház is csak hatvanhárom év előtt épült. De ezt
megelőzte a balatonfüredi.</p>
<p>Oszlopos görög homlokzatával, tágas helyiségével, teljes
korszerü fölszerelésével. S minő magyar, minő hazafias, minő
magasztos érzület alkotta, táplálta, lelkesitette ezt az intézményt
s ennek közönségét és szereplőit. Még czigányát, még jegyszedőit
is. A mint a következő fejezetben mindezt apróra elmesélem.</p>
<p>A füredi szőlős gazdák közt is volt osztálykülönbség. A kinek
ezer akó bora termett: az volt a legderekabb ember. De akármilyen
derék ember volt, azért még se volt becsülete, ha egy szinészt meg
nem tudott fogni pinczéjébe egy pohár borra, egy kis jó
pörköltre.</p>
<p>A hogy Árpád minden hadnagya egykor honfoglaló volt: ugy régen
minden magyar szinész ünnepelt nemzeti hős volt. Megérdemelte, hogy
a füredi gazda annak tisztelje.</p>
<p>Kisfaludy-szobor! Gránit alapon, érczből öntve, nemzeti ruhában,
el-kinézve Balaton tükrére, magas égbe, napfényes felhőkbe,
nemzetünk szivébe.</p>
<p>Ma már sok szobrunk van országszerte. Nagyon sok, de még se
elég. De nem volt hajdan egy se. Még a királyoknak se volt. Csak a
szenteknek volt, fából, kőből durván faragva, ostobán föstve, beteg
gyomru ember belehalt, ha jól megnézte a kálváriák szobrait.</p>
<p>Hogy költőnek, még pedig magyar költőnek emeljünk szobrot: csoda
számba jött az ötvenöt év előtt. S Füred megtette a csodát.</p>
<p>Gőzhajó! <span class="pagenum"><a name="Page_97" id=
"Page_97">-97-</a></span></p>
<p>Az egész világon kevés volt. Magyarországon csak három volt, az
is csak három év óta. De a Balatonon mégis volt. Széchenyi
tervezte. Ő alkotott részvénytársaságot. Maga Deák Ferencz is
alapitó lett, részvényeket jegyzett, áremelkedésre számitott.</p>
<p>Igaz ez?</p>
<p>Igaz!</p>
<p>Hát még Deák Ferencz is panamázott? A kinek a császár se
adhatott egyéb jutalmat, legföljebb egy kézszoritást?</p>
<p>Három részvénytársulatnak volt részvényese Deák Ferencz. Az
egyik a »Kisfaludy«-gőzhajó társaság. A másik a pesti állatkert. A
harmadik: valami árvaház. Meghalt és eltemettetett a nélkül, hogy
valaha egy fillér kamatot vagy osztalékot kapott volna.</p>
<p>A gőzhajó egyes részeit Angliában csinálták, tengeren át
Triesztbe hozták s nagy termetes német lovakon Füredre
szállitották. A hajótest Füreden készült nehány trieszti és egy
csomó komáromi hajóács kezével.</p>
<p>A száz meg ezer darab hajó- és géprészlet ott volt lerakva a
parti gyepen. Természetesen vasból minden darab.</p>
<p>Csőszt fogadtak mellé, hogy őrizze. Ujj Jánosnak hivták a
csőszt. Később apámnak volt vinczellérje. Gyönyörü lányát Jókayné
hozta el szakácsnénak. Fia fiakkeres valamelyik fővárosi állomáson.
Hatalmas eszü, szemrevaló külsejü, vidám kedélyü fiatal napszámos
volt. Ötven pengő krajczár volt nappali és éjjeli napszáma.</p>
<p>Nos hát ő volt a csősz. Ott őrizte a sok ismeretlen ákom-bákom
géprészletet. Előre nevette magában, hogyan <span class=
"pagenum"><a name="Page_98" id="Page_98">-98-</a></span>
fölcsufolódnak ezzel a bolond hajóval az urak. Hajót vasból! De
mégis csak bolond az ángol.</p>
<p>Odamegy hozzá Széchenyi. Sok bámész ember ott áll körül.</p>
<p>– No János, mit csinál ez a sok ember?</p>
<p>– A szemeit mereszti.</p>
<p>– Magyarázd meg nekik János, hogy ebből hajó lesz, a hajónak
kereke lesz, a kereket gőz hajtja, a gőzt tüzből-vizből csinálják
kazánban.</p>
<p>– No majd megmagyarázom.</p>
<p>Nehány nap mulva megint odamegy Széchenyi.</p>
<p>– No János, megmagyaráztad-e az embereknek, hogy ebből hajó
lesz?</p>
<p>– Meg én.</p>
<p>– Mit mondtak rá?</p>
<p>– Nem hiszik.</p>
<p>– Hát azt megmagyaráztad-e, hogy a hajónak kereke lesz?</p>
<p>– Meg én.</p>
<p>– Hát arra mit mondtak?</p>
<p>– Azt se hiszik.</p>
<p>– Hát azt megmagyaráztad-e, hogy a kereket gőz hajtja?</p>
<p>– Azt nem magyaráztam meg.</p>
<p>– Miért?</p>
<p>– Mert azt már én magam se hiszem.</p>
<p>Széchenyi a feje tetejére tolta föl két bozontos szemöldökét.
Meg tudta tenni csodálatosan. Azért öreg korában homloka tele volt
magas hullámu mély redőkkel. <span class="pagenum"><a name=
"Page_99" id="Page_99">-99-</a></span> Kossuth és Deák homlokán
alig-alig látszott a vékony kis redővonal. Kossuth tudott
parancsolni arczának Deák pedig csak lefelé szokta nagy szemöldökét
ereszteni. Fölfelé soha.</p>
<p>Széchenyi hát nagyot nézett Ujj Jánosra, a ki neki hinni nem
akart.</p>
<p>– De ha én mondom, János!</p>
<p>– Az a méltóságod dolga. De én nem szenvedem ám el, ha valaki
szemembe mondja, hogy én szamár vagyok, mindent elhiszek.</p>
<p>Hát hiszen azt Széchenyi se szenvedte el, de azért a csőszszel
tovább nem évődött, hanem azt mondta barátjának, gróf Waldstein
Jánosnak:</p>
<p>– Szeretem a magyar parasztot. A mit saját eszével be nem lát,
azt ugyan semmiféle uraság szavára el nem hiszi. S nézd csak Muki,
olyan feltartott, egyenes fővel beszél velem, mintha közülünk való
volna.</p>
<p>Bizony ilyen volt valamikor a magyar paraszt. Hiszen ma is
egyenes termettel bátran beszél mindenki szemébe. De a hit dolgában
egészen más. A sok politika, a sok követválasztás megrontotta. Egy
darabig mindent elhitt. Egy idő óta semmit se hisz. Nem hisz, de
azért szavaz. Szavaz, de nem ingyen. Nem ingyen, mert szive szerint
nem szereti képviselőjét. De azért az igazi magyarnak van hite, van
eszménye, van lelkesülni való ereje. Ha kedve szerint való az
embere: ma is hű hozzá, ha megkisértik is megvesztegetni. A
politikában is igaz az a népdal: a ki a babáját igazán szereti,
záporeső esik, mégis fölkeresi. <span class="pagenum"><a name=
"Page_100" id="Page_100">-100-</a></span></p>
<p>A negyvenes években rendes közlekedést is szerveztek Budapest és
Balaton-Füred között.</p>
<p>Delizsáncz nem volt 1848 előtt. Az osztrák uralom alatt 1850 óta
is kevés vonalon. A külföld regényiróinak a vasut előtti világban
kényelmes és könnyü anyagjuk volt a delizsánczban. A regények
bonyodalmait ezzel könnyü volt szőni-fonni. Delizsánczon könnyü
volt a találkozás, szerelmeskedés, összeveszés, szökés, szöktetés,
utolérés. Az utlevelek és a póstahivatalok, a rendőrök és vámosok
ezerféle szereplése önkényt kinálkozott a regény- és beszélyirónak
mindenféle jelenet összetákolására.</p>
<p>Nálunk nem volt se utlevél, se rendőr, se vámos, se delizsáncz.
De azért lova se volt mindenkinek s gyalog se indult el hosszu
utra, a ki rá nem szorult.</p>
<p>Széchenyi először is kikötőket épitett a Balatonon. Kevesebbet
nem is épitett tiznél. Elment mindenhova a gőzhajó. De csak ugy
kezdetben. Mert csakhamar belátta, hogy balatonparti ember azt
ugyan nem használja.</p>
<p>Nem azért, hogy félt volna tőle. Más oka van a magyar
gazdának.</p>
<p>A magyar oda nem megy, a hova nem hijják.</p>
<p>Oda nem megy, a hol dolga nincs.</p>
<p>Azért, hogy utazzék, nem utazik sehova.</p>
<p>A mi a másé, azt nem bámulja.</p>
<p>A mi nem az ő kenyérkeresete, azt tanulgatni esze ágában
sincs.</p>
<p>Még a czél nélkül való sétálgatás se természete a magyarnak.
<span class="pagenum"><a name="Page_101" id=
"Page_101">-101-</a></span></p>
<p>Mi köze Somogyvármegyének Zalavármegyéhez? Bizony kevés köze
van. A hol pedig a Balaton köztük fekszik: ott nyári évszakban épen
semmi. Okos ember csak nem megy neki a viznek. Nincsen annak
gerendája.</p>
<p>A jég – az már egészen más.</p>
<p>Ha csendes időben fagy be a Balaton s ha igazán befagy: akkor
bizton lehet rajta járni. Akár vásárt tartsunk rajta. Ökröt, lovat
rá lehet hajtani, terhes kocsival is lehet rajta nyargalászni.
Mikor a déli vasutat épitették: ez előtt negyvennégy esztendővel,
magam láttam a jégen egy csopron nyolczvanhárom kocsit, s mind
keményen megrakodva követ szállitott a siófoki oldalra. Ugy állt a
jég, mint a szikla. Még csak nem is nyikorgott, még csak nem is
pattogott az iszonyu teher alatt. Pedig mozgott az a teher.</p>
<p>Télen ellátogat a zalai ember somogyi ismerőséhez s a somogyi
ember zalai atyafiához. Szalmát is vesz a zalai Somogyban s bort is
vásárol a somogyi Zalában. De csak kocsival járnak. Gyalog ember
nem indul utnak a jégen. Sohase tudja az ember, téli napon mikor
támadhat köd. Ködben pedig nincs az az okos ember, a ki el ne
bóduljon, irányt ne tévesszen, végenincs körbe bele ne szédüljön. A
ki pedig beleszédült: annak a számára nincs menekvés. Kifárad,
lefekszik, vihar utol éri, megfagy, éhen hal, nincs a ki
segitsen.</p>
<p>Azért kell kocsival, lóval menni. A ló el nem téved soha. A ló
se földrajzot, se csillagászatot, se mérnöki tudományt nem tanult.
Nincs tehát olyan tudománya, a mit rosszul tudhatna, a mivel magát
és gazdáját <span class="pagenum"><a name="Page_102" id=
"Page_102">-102-</a></span> csuffá tehetné. A szerszáma, a
tájirányzója se hibás soha. Ostoba körbe bele nem keveredik. Csak a
kocsis hagyja rá a gyeplőt és az irányt. El nem téveszti ő az
egyenes irányt. Se könnyelmüségből, se tünődésből, se alaptalan
fontolgatásból. Nem is részeg, nem is ábrándozó. Szóval: télben,
fagyban, jégen, ködben csak a lóval lehet menni biztosan.</p>
<p>Hajdan nem volt gőzmalom. A tuladunai ember a szélmalmot se igen
ismerte. Zalának Szigliget, Badacsony és Tapolcza körül hatalmas
vizimalmai voltak. Ezekbe járt a Balatonhoz közel lakó somogyi
ember őrletni. Télen, erős jéggel könnyen ment a dolog. Más
évszakban nagy kerülővel Keszthely felé vette utját. Gyakran egy
hétig odajárt, mig a liszttel haza ért. Használták néha a réveket
is.</p>
<p>Két réve volt a Balatonnak. Az egyik a tihanyi, a másik a
fülöpi. Amaz keskeny, emez széles vizi ut.</p>
<p>Jól emlékszem: Vas uramnak hivták a negyvenes és ötvenes években
a fülöpi révészgazdát. Gyenge suhancz voltam, mikor 1855-ben át
akartam menni a Balatonon somogyi rokonaim látogatására. Husvétkor
volt, erős napéjegyenkori szelek zugtak, állandó vész tombolt a
Balatonon. Hiába kértem Vas uramat, nem eresztette el a kompot.
Pedig én viharban szerettem volna utazni.</p>
<p>– Nem lehet urfi, csunya idő van odakint.</p>
<p>– De én nem félek ám.</p>
<p>Rám nézett Vas uram. Magas szál ember volt, hatalmas bajuszszal,
borotvált állal, egyenes termettel. <span class="pagenum"><a name=
"Page_103" id="Page_103">-103-</a></span></p>
<p>– Nem is az urfit féltem én, hanem a dereglyét, mert az nem az
enyém. Aztán kár lenne a legényekért is.</p>
<p>Ott üldögélt és pipázgatott négy révészlegény a gunyhó előtt.
Egyik burgonyát hámozott a pörkölthöz, a másik a tűzzel
barátkozott, kettő pedig hálót kötött.</p>
<p>Nesze neked hetyke önérzet! Mi vagy te? Pápai tintás ujju diák
vagy te. Semmi se vagy te. A dereglye – az már valami. Az már
érték, a mit kimélni kell. Mert az a másé. A másét megőrizni pedig
a becsület dolga. Hejh Vas uram, kend se lesz az az ember, a ki a
más pénzével valaha Amerikába vitorlázzon át.</p>
<p>Csak malomba menők és násznépek használták a réveket. Nagy
ritkán a pandurok és komiszáriusok.</p>
<p>Egyéb utas ember mit keresne a Balatonon?</p>
<p>A vármegyék se sokat törődtek egymással. Hatalmas árok volt a
vármegyék közt. Csak a birtokosabb nemesség tudott az árkon
keresztüljárni. Hatvan-hetven év előtt még a pandurnak se volt
szabad túlmenni az árkon, ha orra előtt volt is a bünös ember.</p>
<p>Almádiban van egy csárda. Vagy legalább volt hajdanán. Az almádi
puszta a veszprémi káptalané s két vármegyében fekszik: Veszprémben
és Zalában.</p>
<p>Valami pajzán eszü kanonoknak az jutott eszébe, hogy a csárdát
ott a Balaton partján a két vármegye határára épitse. A csárda
tetejének szelemenfája volt a két vármegye határvonala. A tulsó
parton jó két mérföldnyire szakad ki a Sió a Balatonból. A
szelemenfa a Sió-torkolat közepére nézett. A szelemenfa iránya
szabta meg a határt a vizen is s ez mutatta meg, hogy <span class=
"pagenum"><a name="Page_104" id="Page_104">-104-</a></span> ettől
napkeletre fekszik Veszprém Balatonja, napnyugatra pedig fekszik
Zala és Somogy Balatonja. De sok vidám perpatvar keletkezett ebből.
Talán ha a téli Balatonról lesz szó, elmondok egyet apróra.</p>
<p>Mind a három balatoni vármegye tele volt egykor duhajjal,
szegény legénynyel, katonaszökevénynyel, Sobri Jóska
pajtásaival.</p>
<p>Ott iddogál most is öt-hat az almádi csárdában. Az ivószobának X
lábu hosszu asztala is a két vármegye határán nyulik el. Az egyik
oldalán a pad az egyik vármegyében, a másik oldalán a pad a másik
vármegyében. Körül ülik a legények.</p>
<p>Jön be a tehenes, szól valamit a csárdásnak. A csárdás oda
fordul a duhajokhoz:</p>
<p>– Gyerekek, jönnek a pandurok.</p>
<p>– Honnan?</p>
<p>– Vörös-Berény felül.</p>
<p>No ez Veszprémmegye hadserege.</p>
<p>A duhajok átülnek az asztal mellett a zalai padra s tovább
isznak nyugodtan. Még rá is gyujtanak a régi dalra: Czifra szüröm
Beszperémben vettem.</p>
<p>Jönnek a pandurok, jön elől a nyalka őrmester, berugja az ajtót
s betoppan a szoba közepére. Utána öt legénye.</p>
<p>Kerek kalap túzoktollal, lelógó fekete szalaggal a fejükön.
Rövid dolmány, hosszu rojtos kék gatya, pitykés mellény rajtuk.
Oldalukon bőrtarisznya mindenféle lövöldöző, pipázó és étkező
készséggel, vállukon a duplacsövü puska, jobb kezükben rövid nyelü
fokos. Csizmájukon sarkantyu kiabál. <span class="pagenum"><a name=
"Page_105" id="Page_105">-105-</a></span></p>
<p>Meglátja az őrmester a duhajokat. Első pillanatra fölismeri,
hogy ez a Hatlábu Jóska Sümeg vidékéről. És társai. Hires betyárok.
Össze is lövöldöztek már egyszer-másszor a zalai pandurokkal. No
ezek ugyan kapóra jöttek.</p>
<p>De hát Zalavármegyében vannak. Oda a pokol fenekébe csak nem
mehet utánuk. Nincs parancsolatja az alispántól. A nélkül pedig nem
lehet.</p>
<p>– Adjon Isten!</p>
<p>– Kendteknek is.</p>
<p>A pandur csak tegezi a betyárt, a betyár meg kendezi a pandurt.
Mikor igy békességben vannak.</p>
<p>Odanyujtja Hatlábu Jóska a vászonkorsót az őrmesternek.</p>
<p>– Igyék egyet, őrmester uram, adom becsülettel, ki lesz fizetve
az ára emberséggel.</p>
<p>Nagyot kiált az őrmester.</p>
<p>– Az áldóját az öreg apádnak, régen kereslek már benneteket, ha
legény vagy, jere idább egy lépéssel.</p>
<p>De azért csak huz egyet a vászon-korsóból. Tudja azt ő jól, hogy
ezt az egy szavát Hatlábu Jóska meg nem fogadja.</p>
<p>Letelepesznek a pandurok is. De ők már csak a veszprémi padon. A
csárdás szó nélkül rakja eléjük a vászonkorsót.</p>
<p>Elkezdenek egymással évődni, legénykedni, kalandjaikat
elbeszélni. Elvégre Hatlábuék fölkerekednek s a maguk ajtaján
kimennek.</p>
<p>– Isten megáldja kenteket. <span class="pagenum"><a name=
"Page_106" id="Page_106">-106-</a></span></p>
<p>Az őrmester a fokosát rázza utánuk. Hatlábuék pedig eltünnek a
felső-őrsi Öreghegy sürü csalitjában.</p>
<p>Másnap az őrmester jelentést tesz a főhadnagynak, a főhadnagy az
alispánnak, hogy Hatlábu Jóska hatodmagával az almádi csárdában
láttatott Kisasszony-nap után való csütörtökön délután s onnan a
felső-őrsi Öreghegy felé menekült. Nosza az alispán stafétával
értesiti azonnal Zalamegye alispánját, a ki meg is kapja a sürgős
levelet két hét mulva. Parancs megy erre haladéktalanul a sümegi
pandurhadnagyhoz, hogy Hatlábu Jóskáékat hol keresse. Ki is küld ez
egy őrmestert öt legénynyel Almádiba, kik aztán nagy sebten
odaérnek Kisasszony-nap után egy hónap mulva.</p>
<p>Hatlábu pedig ez alatt végig sétált egész Zalán, egész Göcsejen,
egész Muraközön, kifosztotta a szentgróti vásárosokat,
megnyaggatott egy pár zsidót, kirabolt egy babkárt, elszeretett
egypár csaplárosnét s most ott mulat a Dráva partján Varasd
vármegyében, Almáditól épen negyven mérföldnyire.</p>
<p>Nos hát ilyen világ volt a vasut és táviró korszaka előtt a
Balaton partján. Ezelőtt hetven esztendővel.</p>
<p>S ide épitett gőzhajót Széchenyi.</p>
<p>És épitett kikötőt és hidat Balaton-Füredre, Alsó-Örsre,
Almádiban, Kenesére, Siófokra, Tihanyban, Szántódon, Szemesen,
Bogláron, Fonyódon, Keszthelyen, Badacsonyban és Fülöpön.</p>
<p>Volt olyan kikötő, hogy sohase szállt ember rajta se ki, se be.
El kellett hagyni pusztulni; Füredet, Keszthelyt és Siófokot kivéve
el is pusztult valamennyi. <span class="pagenum"><a name="Page_107"
id="Page_107">-107-</a></span></p>
<p>S hogy elpusztult!</p>
<p>Az ötvenes években valamikor lementem az alsó-örsi homokos
partra, a hol most már gyönyörü villák állanak. Akkor pusztaság. Se
közel, se távol emberi lény. Meleg juliusi nap volt, megkivántam a
fürdést. A parton találok egy kis kőhalmazt, a kövek közei
labodával benőve.</p>
<p>Leülök, levetkőzöm, fürdöm. Fürdés után öltözöm, s felhuzom
czipőmet. Valamit érzek benne, lábam nem egészen fér bele. Ujra
levetem, hát csak ugrik ám ki belőle egy fél rőfnyi hosszu
siklókigyó. Okos szemeivel rám néz. Szemei tele csodálkozással és
szemrehányással. Nem értette: mit háborgatom én őt?</p>
<p>Hát bizony én a kigyók tanyájára találtam vetkőzni. Mig
fürödtem: egy gondos anyakigyó már egyik czipőmet elfoglalta
állandó tanyának.</p>
<p>Hejh pedig néhány év előtt, a mikor a Kisfaludy-gőzös első
körutját tette s minden kikötőt meglátogatott, ide is fellobogózva
jött. Itt is eldördültek üdvözlő ágyui. Födélzetén gróf Széchenyi,
a legnagyobb magyar, s Veszprém, Zala és Somogy urai, nagy
tisztviselői s ragyogó szépségü asszonyai. Künn a parton ezernyi
nép. Alsó-Örs, Felső-Örs, Lovas, Kövesd, Szent-Király-Szabadja
egész lakossága ünnepi öltözetben, lobogóval. Huzta a czigány,
itták az áldomást. Örökké éljen a nagy gróf, kerek világnak legyen
büszkesége a Balaton. Ide járjanak szépet látni mind az öt
világrész utazói.</p>
<p>Igy volt biz ez 1847-ben. És 1854-ben e kikötő már labodafészek
és kigyóknak tanyája. <span class="pagenum"><a name="Page_108" id=
"Page_108">-108-</a></span></p>
<p>Hova lett ekkorra Széchenyi költői álma, fényes ábrándja,
nemzetébresztő előrelátása? Csak ma kezdenek érni már a Balatonhoz
kötött nagy tervei.</p>
<p>De megérnek egészen. S megérnek királyok, herczegek, nagyurak és
egyházi fejedelmek nélkül. S megérnek az okos társadalom
bölcseségének segedelmével.</p>
<p>De Széchenyi terve szerint Pestet is össze kellett kötni
Balaton-Füreddel.</p>
<p>Ez is megtörtént.</p>
<p>Nem vasuttal, hanem gyorskocsival. A hogy repült Bécs felé a
»gyors paraszt«: ugy repült Balaton-Füred felé a »gyors kocsi«.</p>
<p>Kedves jó olvasóm! Kérdezd csak meg öreg apádat és dédanyádat,
mikép utaztak az emberek a század elején az ő fiatal korukban?
Valamit majd én ebből elbeszélek.</p>
<p>Ne a nagy urakról szóljunk. A nagy ur mindenütt és minden időben
egyenlő volt. Jó ló, váltott fogat, sok cseléd, kényelmes étkezés,
biztos éjjeli tanya. Ez a nagy ur.</p>
<p>A középosztályról, a jómódu polgárról, a szerény, de biztos
vagyonu nemes emberről beszéljünk. A kikből áll ma is a nemzet, a
mívelt társadalom, a tisztviselői kar, a lelkész, tanár, tanitó,
iró, művész, vállalkozó, kereskedő, nagyiparos, kisiparos,
mezőgazda, bérlő. Egyszóval a nemzet. A mindenféle herczegek s
világi és egyházi főurak csak czifrasága a nemzetnek. Sujtás a
dolmányon. Nem melegebb, nem tartósabb, csak czifrább és
költségesebb a dolmány általa.</p>
<p>De meséljük el előbb, hogy készült az első magyar nemzeti
szinház.</p>
<hr class="chap" />
<div class="chapter"></div>
<p><span class="pagenum"><a name="Page_109" id=
"Page_109">-109-</a></span></p>
<h2>AZ ELSŐ MAGYAR NEMZETI SZINHÁZ.</h2>
<p class="summary">(Számüzött a magyar szinjáték Magyarországon. –
A költő társasága Balaton-Füreden. – Hol lakik a magyar szinész? –
Kis-jókai Szabó István. – Az adakozás. – A füredi uraságok. – A
papság adakozása. – A vármegye gyülése. – A taps. – A tihanyi
apátúr föltételei. – A költő és Vasvármegye. – A kis-czelli gyülés.
– A kanczamente. – A kormány tilalma semmit se ér. – Miért
nyitották meg kétszer a szinházat? – A népnek szent ünnepe. – A
költő diadala. – Szegedy Róza rózsája.)</p>
<p>Apróra el kell beszélnem azt a történetet, mely a balaton-füredi
szinház alapitásáról szól. Szép történet ez. A szinmüvészet első
szentegyháza, melyben más szó, mint magyar szó, nem hangzott
soha.</p>
<p>Erdélyországnak már volt magyar szinháza Kolozsvárott, de
Magyarországnak még nem volt magyar szinháza sehol. Voltak állandó
szinházak már tíz városban. Szépek, nagyok, költségesek, díszei a
városoknak. De német szinház volt valamennyi. Magyar művésznek ott
föllépni, Árpád nyelvének ott fölhangzani nem volt szabad. Csak
alázatos könyörgések után, csak kényre-kegyre, csak időnként és
pénzért és rövid időre engedték meg ott magyar szinmüvésznek
föllépését. <span class="pagenum"><a name="Page_110" id=
"Page_110">-110-</a></span></p>
<p>Talán nem volt még magyar művész?</p>
<p>Volt.</p>
<p>A nagyok, a hősök, a remek kor alkotói, a hagyományban örökké
élő alakok már mind meg voltak. Csak tul a Dunán már ott volt
Megyery, Lendvay, Telepy, Komlóssy, Hubenay, Kántorné, Lendvayné,
Komlóssyné, Balogh Nina, kik közül még én is láttam aggot, őszet,
multjának dicsőségében sugárzót egyet-kettőt. Voltak nagyok és
dicsők a felső vármegyékben s a Tisza táján s voltak a szomszéd
Erdélyországban.</p>
<p>Csak magyarul játszaniok nem volt szabad Magyarország ékes
szinjátszó palotáiban. A városok német tanácsa, a főurak német
szíve, az ország magyar főkormányzóinak német erkölcse csak a német
szinészek számára tartotta nyitva az állandó és kényelmes
szinházakat.</p>
<p>Magyar müvész homlokán hiába ragyogott istennek teremtő csókja:
neki csak színben, pajtában, ökörakolban, deszkabódéban lehetett
nemzetének nyelvén szólania. Mint a czigánynak, csepürágónak,
vásározó komédiásnak, medvemutogatónak.</p>
<p>Pedig akadt már vármegye is, mely közgyülésén tárgyalta az
ügyet, mint fontos nemzeti kérdést. Vasvármegye 1828-ik évi
októberi közgyülésén már hazafias örömmel iktathatta
jegyzőkönyvébe, hogy a »Dunántuli Szinjátszó Társaság« Komlóssy
Ferencz és Tóth István igazgatása alatt végleg megalakult s most
már a vár megyék segélyezése mellett biztos leend e nagy nemzeti
ügyünk virágzása. <span class="pagenum"><a name="Page_111" id=
"Page_111">-111-</a></span></p>
<p>De állandó magyar szinház még se volt. Ehhez nem csak lélek
kellett, hanem pénz is. A magyar királynak pedig magyar ügyre
sohase volt pénze. S nem volt azoknak se, a kik a királyra
hallgattak s szine elé kedveskedni jártak.</p>
<p>Hiába jött össze az országgyülés Pozsonyba s hiába jöttek össze
nyaranként az urak Balaton-Füreden. Búsulni és panaszkodni tudtak,
de segiteni nem tudtak.</p>
<p>De hát utóbb segíteni is tudtak.</p>
<p>Julius havának első napjain jó barátok, jó hazafiak állandó
társasága szokott együtt beszélgetni Balaton-Füreden. Hevenyészett
asztalok és székek voltak kirakva a nagy vendéglő mellett a sűrű
lombu cserfák alá. Ide telepedtek a hazafiak s itt elmélkedtek és
vitatkoztak fajunk pusztulásán, erőnk lankadásán, régi dicsőségünk
örökre való elenyésztén. A czigány lent huzta a savanyuvíz forrása
mellett. A zene hangja és a perzselő nap sugara alig hatott el a
hazafias társasághoz.</p>
<p>1830-ik év juliusában történt az eset.</p>
<p>A társaság központja Kisfaludy Sándor volt, az ünnepelt költő.
Akkor még csak ötvennyolcz éves erős férfialak, kopasz homlokkal,
de alig szürkülő vörös barna bajuszszal és oldalszakállal. Sötét
posztó atillája s nyaka hatalmas selyem kendővel állig szorosan
becsavarva, mint a hogy kemény katonához illik, akármilyen volt a
meleg.</p>
<p>Körülötte ülnek: Bezerédy István Tolnavármegyéből, későbbi híres
követ s ujjászületésünk egyik dicső alakja. Bezerédy György
Vasvármegyéből, a költőnek sógora, a szép Szegedy Antónia férje.
Vigyázó Ferencz Pestvármegyéből, <span class="pagenum"><a name=
"Page_112" id="Page_112">-112-</a></span> az ország egyik
legvagyonosabb köznemese. Dabasi Halász Sámuel Veszprémvármegyéből,
bölcs és nemes gondolkozásu férfiu. Eőrsi Nagy Antal
Székesfehérvárról, vagyonos és közügyekben buzgó ember. Mórocza
Dániel öreg bátyám Felső-Eőrsről, a Batthyányi herczegek
jogtanácsosa és Fülöp József öreg barátom, mérnök és főpostamester
Veszprémből.</p>
<p>Ő beszélte el nekem az esetet.</p>
<p>A társaság közelében mások is ültek s hallgatták a társalgást.
Ott ült egyebek közt Kis-jókai Szabó István révkomáromi gazdag
fakereskedő is.</p>
<p>A nemzeti szinészetről folyt a szó. Keserü szavak röppentek el
az ajkakról, hogy a magyarnak mindenütt pusztulni kell s legjobban
pusztítja saját királya, saját kormánya. A német szinész palotában
játszik, a magyar szinész ólban, bódéban kuczorog. A német szinész
kényelemben él, a magyar szinésznek nincs hová fejét
lehajtania.</p>
<p>E szót meghallotta Szilágyi, a vidám szinész, nem is épen fiatal
ember. Komlóssy társaságához tartozott, a mely épen akkor Füreden
játszott. A mostani templom közelében volt a társaság
deszkabódéja.</p>
<p>A szóra oda toppan Szilágyi s oda szól:</p>
<p>– Dehogy nincs tekintetes uraim! Van bizony hova fejünket
lehajtani. Tessék csak megnézni ott azt a szép erdei iharfát.
Milyen jó tanyám van nekem ott éjszakánként. Egy szegény füredi
jobbágy milyen szivesen adott nekem vaczoknak egy kocsiderék
szalmát! Tóth Ferencznek hivják. Holmi csöndes eső álmomból se ver
föl. Ha pedig záporeső esik, a kocsmában töltöm az <span class=
"pagenum"><a name="Page_113" id="Page_113">-113-</a></span>
éjszakát. Jó fekvőhely a kocsmaasztal, jó ember a kocsmáros zsidó.
Úgy hivják: a Bolha zsidó…</p>
<p>Ekkor vette le kalapját a művész s ekkor köszönt, a hogy illett
ilyen előkelő társaságban. De nyomban tovább is ment, még
fütyörészni is kezdett, de jobb kezével folyton szalmavaczkára
mutatott oda az erdei iharfa alá. Később országos hirü szinész lett
ő belőle is.</p>
<p>Az urak egy pillanatra elnémultak a szinész szavaira. Azután az
egyik nevetni kezdett, a másik elkomolyodott. Bezerédy István
érzékeny ember volt, egy könycseppet is törölt ki a szeméből. A
költő összeszoritotta ajkait, mintha fogait akarta volna
csikorgatni.</p>
<p>Tehát a magyar művészt elhagyják a nemzetnek nagyjai! Csak a
szegény jobbágy ad neki szalmát fekvőhelynek s a nyomorult Bolha
zsidó födelet menedéknek!</p>
<p>A költő így irja le e jelenetet pár nap mulva Guzmics Izidorhoz
intézett levelében:</p>
<p>»az ott mulató hazafiak nagy keserüséggel láttuk, miként
tengődik s nyomorog a magyar szinjátszó társaság silány
deszkakunyhóban s miként vagyon az számkivetve önnön hazájában,
midőn a német társaságok roppant palotákban kevélykedve lépdelnek s
a királyi városokat még jobban elnémetesitenék, ha még lehetséges
volna. Én hazafiui mérges fájdalmamban az ott lévő közönséget egy
Füreden építendő játékszinre felszólitottam.«</p>
<p>Ime »hazafiui mérges fájdalom« rohanta meg a költő lelkét. A
mint megrohanta egykor Bocskayét, Bethlenét, <span class=
"pagenum"><a name="Page_114" id="Page_114">-114-</a></span>
Rákóczyét. Csakhogy akkor a hazafiui mérges fájdalom kardhoz,
buzogányhoz kapott, most azonban már rossz idő járt kardra,
buzogányra.</p>
<p>Fülöp József öreg barátom kevés szavu csöndes ember volt. Mérnök
létére értett az építéshez. Ő is beleszólt a vitába.</p>
<p>– Én már gondolkoztam uraim a dolgon, vannak is némely
jegyzeteim, én huszonnégy óra alatt elkészítem a szinház tervét és
költségvetését.</p>
<p>El is készítette. Haza ment. Volt saját emeletes kis háza a
fürdőtelepen. Dolgozott egész este, egész éjjel s a következő egész
nap. S a mikor délutánra ismét összejött a társaság: tervét,
rajzait, költségjavaslatát már oda terjesztette a költő elé.</p>
<p>Ó-görög modoru, szép oszlopos homlokzatu, megfelelő nagy épület
400 személyből álló közönségre, nagy szinpaddal, öltözőkkel s
mellékhelyiségekkel s lakószobákkal. Ott lakjanak a művészek is, ne
a Bolha zsidónál és ne az erdei iharfa lombjai alatt. Összes
költség 25,000 pengő forint.</p>
<p>Micsoda? Huszonötezer forint? Öt-hatszáz holdnyi szép nemesi
birtok ára? És e hallatlan összeget adakozás utján gyüjteni össze?
S nem is főispáni iktatásra, nem is választási lakomára, nem is
ékszerre a királynénak, hanem csupán nemzeti ügyre, csupán egy
vidéki fürdő magyar szinházára?</p>
<p>Lehetetlen az! Nem gyülik az össze száz esztendő alatt se. S hol
leszünk mi már száz esztendő múlva? Ki beszél már magyarul száz
esztendő múlva?</p>
<p>Fekügyünk le! Hallgassunk! <span class="pagenum"><a name=
"Page_115" id="Page_115">-115-</a></span></p>
<p>Igy hangzott az első szó, mikor a mérnök előállott az ő
javaslatával. Ha nagy lélek nincs a költőben: dugába dől
minden.</p>
<p>De a költő nem riadt vissza. S volt a ki bátorította őt.</p>
<p>Kis-jókai Szabó István uram másnap is oly közel ült a
társasághoz, mint az előző napon. S mikor az urak elförmedését
látta, oda ment a költőhöz s kalapját igaz tisztelettel
megemelinté.</p>
<p>– Engedje meg mélyen tisztelt hazánkfia, hogy én is szólhassak
egy szót. Kis-jókai Szabó István a nevem, rév-komáromi kereskedő
vagyok, de én is nemes ember vagyok s tisztelt hazánkfiának verses
munkáit könyv nélkül tudom s imádság mellett gyerekeimet is azokra
tanítom. Szabad-e megtudnom, hogy a szinházhoz tetőzsindelyre hány
ezer darab és hány forintnyi értékben van fölvéve? Szeretném én azt
tudni.</p>
<p>Fülöp József kezébe veszi az irást, fölteszi a szemüveget s azt
mondja:</p>
<p>– Hatvanezer zsindelyt számítottam a tetőre a legjavából.</p>
<p>Kis-jókai Szabó István megint megemelintette kalapját.</p>
<p>– Nagyon köszönöm e szíves felvilágosítást. Tessék tehát beirni,
hogy én adok hatvanhatezer zsindelyt a legjavából s Rév-Komáromból
ide szállítom a magam költségén.</p>
<p>Egy szót se szólt többet, hanem vissza ült a helyére.</p>
<p>Látta és hallotta e jelenetet Glázer uram is, a vendéglős.
Kivett a zsebjéből tizenöt darab ezüst huszast s letette a költő
elé. <span class="pagenum"><a name="Page_116" id=
"Page_116">-116-</a></span></p>
<p>– Tessék ezt is hozzá irni!</p>
<p>Igy kezdték megalapítani Magyarország legelső állandó nemzeti
szinházát.</p>
<p>Kisfaludy Sándor pár nap alatt összegyüjtött készpénzben 1330
forintot. Mind a fürdővendégek adták össze.</p>
<p>Glázer uram a vendéglős nem volt nagyon megelégedve a gyüjtés
eredményével. Utólag még ötven köböl meszet is fölajánlott. Ugyan
ötven köböl meszet ajánlott föl Oroszy Pál uram is, füredi és
tót-vázsonyi birtokos. Fülöp József öreg barátom fölajánlott az
épület alapjához ötven öl követ. A füredi kis nemesség és szegény
jobbágyság pedig fölajánlott száz igás és ezer gyalog
napszámot.</p>
<p>Hát a király mit adott?</p>
<p>A király nem adott semmit.</p>
<p>Hát az ország mérhetetlen gazdaságu főurai mit adtak?</p>
<p>Adtak valamit. Tiszteletünk vegye körül azok nevét, a kik
valamit adtak. Annyit nem adtak ugyan, mint a szegény füredi
jobbágyság, de hiszen ők akkor még nem voltak magyarok, hanem
osztrákok és németek. Sok viznek kellett még addig lefolyni a
Dunán, míg a túladunai főrendek legalább részben megmagyarosodtak
és hazafiakká váltak. S a Duna vize még most is folydogál s még
most is sok oka van várakozni s várakozás közben folydogálni.</p>
<p>Érdekes volt gróf Festetich Lászlónak, a nagy György gróf fiának
adománya. Ő hat óriási jóniai oszlopot faragtatott valamelyik
kőbányájában egy-egy darab kőből <span class="pagenum"><a name=
"Page_117" id="Page_117">-117-</a></span> a szinház homlokzatához s
maga szállíttatta el Balaton-Füredre. Ezrekbe került volna ez
akkor, ha pénzen kellett volna megfizetni.</p>
<p>Hát Magyarország főpapjai mit adományoztak?</p>
<p>Négy földesura volt Balaton-Fürednek.</p>
<p>Az egyik a Benczés barátok tihanyi apátsága. Az I. Endre
királytól kapta birtokát, a mint azt később, utazásunk folytán
elmesélem. Ennek telkén buzgott a füredi savanyuvíz forrása s ezen
kívül még egy kitünő édes vizü forrás. Ennek telkén voltak a
fürdőházak, a vendéglő, a cseres és iharos erdőcske s a kis
templom. Ennek telkére kellett jönni a szinháznak is.</p>
<p>A másik földesur volt a veszprémi káptalan. A veszprémi
püspökség szent István királytól kapta ezt – úgy mondják, de a
mikor a székes káptalannal megosztozott, a füredi kis részjószágot
a káptalannak adta. A káptalan telke a barátokétól napnyugatra
feküdt s 1830-ban, de még az én gyermekkoromban is ez puszta legelő
volt s egyebet nem termett, mint követ, sovány füvet, nádat és
szunyogot. Ma a legszebb nyaralók delelnek rajta.</p>
<p>A harmadik földesúr volt a pápai Eszterházy grófok nemzetsége.
Ennek birtoka inkább Arácshoz tartozott, telke a barátok telkének
napkeleti szomszédságában fekszik. A birtok valamikor a rég kihalt
Devecseri Csóron nemzetségé volt. Gyönyörü regéiben a költő e régi
nemzetségről gyakran megemlékezik.</p>
<p>A negyedik földesúr volt a kis nemesség. Ehhez tartoztak a
Szentgyörgyi Horváth, a Siskei Oroszy, a <span class=
"pagenum"><a name="Page_118" id="Page_118">-118-</a></span> Bocsári
Ujhelyi s egyéb nemzetségek. A Somogyi, Végh, Siskei, Vargha,
Pázmándy, Dienes, Esztergomy, Roboz, Pap, Molnár s egyéb családok
alkották e nemzetségeket. Balaton-Füredhez hajdan még két falu
tartozott. Lak és Kék volt a falvak neve. E falvak elpusztúltak,
templomuk csak romokban áll, lakóik Balaton-Füredre vonultak össze,
nevöket csak két dülőnév őrzi. A kis nemesség e két faluból
származott eredetileg.</p>
<p>A jobbágyság akkor még nem jött emberszámba. A jobbágyság csak
birtok volt, mint a legelő, malom, erdő vagy kaszáló. Ha a
nemzetségek osztoztak: a jobbágyságon is osztoztak. Az egyik
családnak malom kellett: megkapta a malmot. A másik család kapott a
malom fejében jobbágyot és zsöllért. Gyönge malomért egy vagy két
jobbágyot s egy vagy két zsöllért; jó vizü és jó fekvésü malomért
több jobbágyot, több zsöllért. Ez volt az igazságos osztály.
Megnyugodott benne nemzetség, család, zsöllér, jobbágy, szolgabiró,
hiteles hely, vármegye, helytartótanács egyaránt.</p>
<p>A füredi kis nemesség és jobbágyság adott tehát a nemzeti
szinházhoz száz igás és ezer gyalog napszámot. Nagy szó volt ez
akkor. Mert a fürediek ez után pár év mulva építették gyönyörü nagy
kálvinista templomukat s itt is ingyen kellett minden igás és kézi
munkával előállaniok. A kálvinistának már az a furcsa természete,
hogy őt Magyarországon a jó istenen kívül semmi munkájában nem
segíti senki, hanem a helyett húzza, ránczigálja, nyomja,
fosztogatja mindenki. De úgy kell neki. Miért él-hal úgy a
magyarságért és a <span class="pagenum"><a name="Page_119" id=
"Page_119">-119-</a></span> szabadságért? Miért nem tud németté,
tóttá, oláhvá, cseléddé, szolgává lenni?</p>
<p>De adakozott valamennyire a papság is.</p>
<p>A költő ívén ott van gróf Zichy Domokos olmüczi kanonok, szőnyi
plébánus, később veszprémi püspök 25 forinttal, a pázmándi és
niczki plébánus öt-öt forinttal s egyik veszprémi kanonok
névtelenül húsz forinttal. Hejh a jó plébánusok közt mindig fölös
számmal voltak a jó magyarok s Zalavármegye hivatalos gyűjtő ívén
később százanként szerepeltek szerény, de jószívü adományaikkal a
plébánusok.</p>
<p>A füredi hazafiak legnagyobb bizalommal a tihanyi barátok
bőkezüsége elé néztek.</p>
<p>Az apátúr Horváth Pál volt, csöndes természetü, de jó kedélyü
férfiu. Jó pajtás az előkelő urak között. Körül is csiripelték az
urak félig komolyan, félig dévajul, hogy most már csak álljon ám
elő az apátság bőkezüen, ne fukarkodjék semmiben, inkább egy pipa
dohánynyal kevesebbet szívjon naponként minden barát.</p>
<p>Ezt zalabéri Horváth János mondta.</p>
<p>– Mi a Benczésnek kedves Apátom egy kis nemzeti szinház épitése?
Annyi mint egy pipa dohány!</p>
<p>– Igaz, igaz domine spektábilis, csak azután odafönt a pipát ki
ne üssék a szánkból.</p>
<p>Odafönt – Budán a nádorispánnál! Odafönt – Bécsben a magyar
királynál! Bizony a barátok szájából ott kiüthetik a pipát. Mert a
nemzeti szinház mégis csak a magyarság nemzeti ügye, ehhez pedig a
barátnak semmi köze. A barát csak egyék-igyék, imádkozzék,
<span class="pagenum"><a name="Page_120" id=
"Page_120">-120-</a></span> dicsérje az istent, de a nemzeti ügyet
ne támogassa. Annak hagyjon békét!</p>
<p>Igy gondolkodtak Budán és Bécsben.</p>
<p>A jó apátúr szivesen megtett volna mindent, de kötve volt a
keze. Csak annyit tett, hogy a költőnek fülébe súgta, hogy a
főapátnál szerezzen neki szabad kezet, akkor aztán mindent megad, a
mit csak megadhat. De az istenért, el ne mondja senkinek, hogy tőle
kapta ezt a tanácsot.</p>
<p>Augusztus elején közgyülése volt Zala-Egerszegen a
vármegyének.</p>
<p>A költő sietett oda, hogy a szinház ügyét az egybegyült nemesség
elé terjessze. Öt hatalmas szövetségese akadt.</p>
<p>Az egyik volt Deák Antal, a vas jellemü s óriás tekintélyü
hazafi, a mult országgyülésen a nemzeti nagy ellenzéknek egyik
vezére, a vármegyének ez idő szerint első alispánja, a kiről
mindenki tudta már, hogy a bécsi udvar ranggal, renddel,
kitüntetéssel őt is megakarta magának nyerni s az ellenzéktől
eltántoritani, de ő minden ajánlatot visszautasított, nem úgy, mint
Vay, Szerencsy, Plachy, Ragályi!…</p>
<p>A második szövetségese volt Séllyey Elek, a másodalispán s a
harmadik: Tolnay Gábor a vármegye főjegyzője. A negyedik Kerkapolyi
István, a tapolczai járás főszolgabirája, kinek járásához
Balaton-Füred is tartozott. Később a vármegye alispánja és követe.
Ő magával vitte a gyülésre a Balaton-melléki egész kálvinista
nemességet. <span class="pagenum"><a name="Page_121" id=
"Page_121">-121-</a></span></p>
<p>Ötödik szövetsége volt a keszthelyi dinaszta, gróf Festetich
László; a költő nejének Szegedy Rózának unokaöcscse. E csodálatos
szépségü nőről még utazásunk közben sokszor lesz szó. E nő ekkor
már elmult ötven éves, beteges is volt gyakran; meg is halt nem
sokára, alig két év mulva, de ekkor átrándult Sümeghről
Keszthelyre, hogy öcscsét, a grófot a nemzeti szinház mellett
föllelkesítse.</p>
<p>Ott volt a megyegyülésen Csányi László, később a nemzet
minisztere és vértanuja. És ott volt az ifju Deák Ferencz,
huszonhét éves ifju, de már táblabiró s barnapiros arczán s komoly
szemeiben a magyarnak minden bölcsessége s minden mély és nagy
érzése ott világolt.</p>
<p>Kisfaludy Sándor irásban is, élőszóval is előadta javaslatát.
Irása megvan a vármegye levéltárában, ki is nyomtatták már,
olvashatja akárki. De mély hazafiui érzéstől rezgő nagy beszéde
örökre elhangzott. És örökre elhangzott Deák Antalé és Deák
Ferenczé és Csányi Lászlóé és a többi hazafié.</p>
<p>De nem a sivatagban hangzottak el.</p>
<p>Minő beszédek voltak ezek! Háromszáz esztendőnek nemzeti
fájdalma jajdult föl e beszédekből. Hogy tiporták, hogy irtották
háromszáz esztendő óta a magyart!</p>
<p>»Meg kell védelmeznünk, úgy mond Csányi, ősi alkotmányunkat. Meg
kell védelmeznünk ősi szabadságainkat. Vérrel szereztük
valamennyit, nem ingyen, nem istennek jóvoltából kaptuk. De
legfőképen meg kell védelmeznünk és lábra kell állítanunk édes
anyai <span class="pagenum"><a name="Page_122" id=
"Page_122">-122-</a></span> nyelvünket s nem szabad elszenvednünk,
hogy ezt a mi országunkban bármely idegen nyelv a maga háta mögé
állítsa. Mert ha őseink szózatát elfelejtjük s ekképen
magyarságunkból kivetkőzünk: akkor nekem nem kell többé se
alkotmány, se szabadság, de még az élet se kell!«</p>
<p>Igy beszéltek Zala rendjei s forró hazafi szivekre talált minden
igaz szó.</p>
<p>Zúgó éljenzésben és harsogó tapsokban tört ki a nemesség.</p>
<p>Taps!</p>
<p>Furcsa jele ez a tetszésnek.</p>
<p>Zalavármegyében az előtt soha se hallották. Én se láttam és
hallottam a magam vármegyéjében soha. Szinházban hozzá szoktam a
taps zajához; nagy művész, ragyogó szépségü asszony szokta
megnyerni a szinpadon, de nagy és komoly hazafit a nemzeti
igazságok megmentéseért folyó küzdelemben tapssal jutalmazni nem
szoktak minálunk. Mikor az országgyülésen először hallottam tapsot:
ügyetlen, kicsinyes s komolyság nélkül való tüntetésnek
tekintettem.</p>
<p>Most már divat, de én még most se gyakorlom.</p>
<p>A magyar, ha elfogja őt a lelkesülés, éljent kiált. A vármegyék
nemessége a felbuzdulás mámorában süvegjét lebegteti, kardját húzza
ki s azt veri össze s isten áldását kiáltja vezérére. De tapsolni
nem szokott.</p>
<p>Zalavármegye 1830-iki augusztusi közgyülésén viharos taps
zúgott. Kezdte a fiatalság s folytatta sok öreg is. S ellenmondás
nélkül, egyhangulag elfogadta s határozattá emelte mindazt, a mit
nagy költője javaslott. <span class="pagenum"><a name="Page_123"
id="Page_123">-123-</a></span></p>
<p>A balaton-füredi nemzeti szinházat föl kell építeni.</p>
<p>A gyűjtést a gyülés alatt már meg kell kezdeni. Meg is
kezdették. Össze is gyült hamarosan mintegy ezer forint.</p>
<p>A vármegye pénztárából semmit sem adhatnak, mert a kormány azt
meg nem engedi. De a járások összes főszolgabirái utasittatnak,
hogy adományozásra minden nemes embert felhívjanak. Hazafias szent
czélra a fillért is köszönettel fogadják.</p>
<p>A Benczés barátok pannonhalmi főapátjához átir a vármegye, hogy
adjon telket a nemzeti szinháznak. Átir a szomszédos Veszprém,
Győr, Vas, Somogy és Fehérvármegyékhez is, hogy atyafiságos
buzgalommal pártolják az eszmét.</p>
<p>A vármegye veszi oltalmába s védelme alá a szinházat s az egész
intézetet.</p>
<p>A szinház és megyei szinművészet főkormányzójává Kisfaludy
Sándort »vármegyénknek táblabiráját, közbizodalmu hazánkfiát,
nemzetünknek közönségesen elismert jeles nagy fiát« élete
fogytáiglan kinevezi.</p>
<p>Végezetül kimondja, hogy Balaton-Füreden a nemzeti szinházban
soha más nyelven, mint magyar nyelven, szini előadást tartani nem
szabad.</p>
<p>A költő tovább se pihent.</p>
<p>Rögtön irt és utazott mindenfelé, hogy barátait, tekintélyes
megyei és országos férfiakat megnyerjen az ügynek.</p>
<p>Irt Pannonhalmára Guzmics Izidornak, vegye rá a főapátot, hogy
adjon telket s 20 ezer téglát azonnal, <span class=
"pagenum"><a name="Page_124" id="Page_124">-124-</a></span> hogy
még az idén meg lehessen kezdeni az építést. Guzmics pedig
készítsen szép ünnepi költeményt a megnyitás napjára.</p>
<p>Irt Fülöp József öreg barátomnak is azonnal, hogy a telek
kijelölésére Füreden megjelenjék.</p>
<p>Mihelyt a főapáttól a tihanyi apáthoz a levél elindult: azonnal
ment a költő is Füredre. Megalkudni a tihanyi apáttal.</p>
<p>Gyorsan meglett az alku is.</p>
<p>Az apát ad alkalmas telket. A telek kijelölésére és átvételére
megjelent hazafiak legjobbnak látták, hogy a szinházat arra a
helyre építsék, a hol Kisfaludy agyában az eszme megfogant s
Kis-jókai Szabó István uram az első ajánlatot megtette.</p>
<p>Ád az apátság 20 ezer téglát.</p>
<p>Fölajánlja az épület tetejéhez szükséges összes födélfákat,
azokat szántódi és kapolyi erdeiben ki is faragtatja s a szántódi
révhez oda is szállítja.</p>
<p>Volt azonban Horváth Pálnak, a jó apátúrnak egy csomó furcsa
feltétele és kikötése is.</p>
<p>A játékszin épületeiben senkinek szállást adni nem szabad; abban
csupán csak a szinjátszó társaság tagjai lakhassanak.</p>
<p>A játékszin épületeiben sütni-főzni nem szabad se a szinészek
számára, se mások számára.</p>
<p>Kávét, theát főzhetnek a szinjátszó társaság tagjai maguknak is,
vendégeiknek is, de pénzért másnak nem főzhetnek.</p>
<p>Ha van boruk a szinészeknek: ezt ugyan a szinház pinczéiben
tarthatják s ott a szinház helyiségeiben meg <span class=
"pagenum"><a name="Page_125" id="Page_125">-125-</a></span> is
ihatják, váljék egészségükre, de ott idegen bort nem tarthatnak és
saját borukat pénzért másnak nem mérhetik.</p>
<p>Mindezt némi vita és ellenmondás után az urak derült kedvvel
ugyan elfogadták, de egy kikötését a jó apátúrnak határozottan
elutasították. Azt akarta ugyanis a szerződésbe még beletenni, hogy
a játékszin épületeiben udvarolni, a nőknek szépet tenni,
szerelmeskedni, csókolózni s efféle hívságos időtöltést művelni
senkinek szabad ne légyen.</p>
<p>– No ezt nem fogadjuk el főtisztelendő uram, mert akkor se
szinészt, se közönséget nem kapunk.</p>
<p>Az apátúr makacskodott.</p>
<p>– Hogy engedhessem én meg az én telkemen a szerelmeskedést?</p>
<p>– Hiszen csak szinből, játékból történik az főtisztelendő uram.
Azért hívják Szinjátszó Társaságnak.</p>
<p>Ez már okos beszéd volt. Ezt már a jó apátúr is megértette s
ekként az örökszerződés létre jött. Aláirta az apátúr, aláirta
Kisfaludy Sándor mint főkormányzó, aláirták a vármegye tiszti
ügyésze, az urodalom fiskálisa, a törvényes bizonyság s a tanuk
is.</p>
<p>A telket kimérték, átvették, kiczövekelték s aztán örömében
olyan áldomást adott a jó apátúr az egész fürdő közönségnek, hogy
másnap reggel is alig akart még vége lenni. Minden czigánynak a
keze belesenvedt.</p>
<p>Ez év őszén nem kaptak az építésbe. Kivágták az erdő fáit azon a
helyen, a hol a szinháznak a helyet <span class="pagenum"><a name=
"Page_126" id="Page_126">-126-</a></span> kimérték s aztán egész
őszön és télen az anyagot hordták. Kétszáz öl kő, húszezer tégla,
hatvanhatezer zsindely, ötszáz deszka, kétszáz köböl leoltott mész
s a barátok somogyi urodalmából az épület tetőfája feküdt ott a
tavaszszal halomba hordva. S a pénzhez még alig nyult hozzá a
költő, pedig lassanként a pénz is szaporodott.</p>
<p>De kellett is, hogy szaporodjék.</p>
<p>Az építés vezetését Fülöp József öreg barátom ingyen vállalta
el. Ő rajzolgatta ki az épitési részleteket. De munkavezető azért
mégis kellett melléje.</p>
<p>És kellettek kőmivesek, ácsok, kőfaragók, asztalosok, lakatosok,
kovácsok, üvegezők, mázolók, gölöncsérek s egyéb mindenféle
kézmüvesek. Ezek munkája sok költséggel járt.</p>
<p>Kisfaludy Sándor aggódott, hogy saját vármegyéjében a szükséges
pénz nem fog összegyülni. De sasszeme még tovább is látott. Ő a
»Dunántuli Szinjátszó Társaság« sorsát biztositani is akarta.
Szüksége volt tehát a szomszéd vármegyék támogatására.</p>
<p>Vasvármegyéhez 1831. évi márczius 15-én fordult levelével.
Milyen szép és igaz levél volt ez!</p>
<p>»Hintsük a hazafiságnak aranymagvait szünet és kifáradás nélkül
ott, a hol lehet; úgy, a mint lehet s akkor, a mikor lehet; a mint
az idő, hely és környülállások engedik; bár vetésünknek
aranytermését arathatni talán csak késő unokáinknak engedtessék
is.«</p>
<p>»Az utolsó századokban folyvást mostoha idő járt a magyar nemzet
felett: ennek mind vészes förgetegeiben, <span class=
"pagenum"><a name="Page_127" id="Page_127">-127-</a></span> mind
kegyelmekkel ragyogó napjaiban a magyar nyelv és vele a nemzetiség
hol nyomatva s irtatva, hol elhízelkedtetve vagy elgúnyoltatva
levén, már-már végvesztének hanyatlott.«</p>
<p>»Ha hős Eleink az utolsó félszázad előtt föltámadtak s az akkor
lélekző Magyarokat látták volna, tehát az elfajult maradékkal
beszélleni se tudván, azt kell vala vélniök, hogy Leel sirjának
tapodói szakadtanak s telepedtenek le az általuk vérrel szerzett
Hazában.«</p>
<p>Sopront és Pozsonyt kivéve, egy vármegye középső és magas
nemessége se németesedett el annyira, mint Vasvármegyéé. De azért
Vasvármegye ellenmondás nélkül hazafias buzgalommal fogadta a költő
levelét.</p>
<p>Niczky János volt első alispánja, Bertha Ignácz második
alispánja és Széll Imre, a későbbi követ és hétszemélynök,
főjegyzője. S volt még a költő törekvéseinek ezeken kivül is lelkes
és befolyásos támogatója. Ez Szegedy Sándor volt, a költő nejének,
Szegedy Rózának unokaöcscse.</p>
<p>A májusi közgyülésen tárgyalták a karok és rendek a költő
iratát. Komoly és lelkes volt a tanácskozás. Jelen volt maga a
költő is, bár nemesi jogait Vasvármegyében nem igen szokta
gyakorolni. De a vezérlő férfiak nagy része mind vagy rokona, vagy
benső barátja, vagy egykori bajtársa volt.</p>
<p>A gyűjtést és segélyezést elhatározták a karok és rendek.</p>
<p>És elhatározták azt is, hogy követeket küldenek arra a gyülésre,
melyet Kisfaludy Sándor a nemzeti <span class="pagenum"><a name=
"Page_128" id="Page_128">-128-</a></span> szinészet ügyében a
szomszéd vármegyék képviselőiből összehí.</p>
<p>E gyülést május 25-ik napjára Kis-Czellbe hívta össze a költő.
Meghívta rá Zala, Vas, Veszprém és Győr követeit.</p>
<p>Zalában lakott. Ott voltak birtokai Sümeghen, Gyömörőn,
Gógánfán, Bodorfán, Sárosdon, Dobos erdejében s egyebütt. A nemzeti
szinház is Zalában lesz fölépítve. Zalának tehát ott kell
lenni.</p>
<p>Ott kell lenni Veszprémnek is. Hiszen Balaton-Füred Veszprém
tövében fekszik s a szini előadások gyönyörüségét Veszprémvármegye
élvezi első sorban. Sok rokona is volt a költőnek e vármegyében. S
volt itt családjának birtoka is. A Kisfaludyak ősi várai
Döbröntevár, Esseghvár, Csékutvár ugyan kiestek már a nemzetség
kezéből, de Halimbát még testvérjeivel együtt birta a költő, a
csékuti urodalom utolsó foszlányát.</p>
<p>Győrvármegyében is nagy gyökerei voltak a nemzetségnek. Apja
Kisfaludy Mihály főszolgabirája volt a vármegyének s csak pár év
előtt halt meg. Birtokai voltak Győr-Gyömörőn, Téthen, Szemerén,
Fölpéczen, Kispéczen s másutt is.</p>
<p>Vasban is otthon volt a költő. Neje jogán hat évig birta Kámot.
Nemzetségének ősi fészke volt Vasvármegye is. Volt birtoka a
Kemenesalján Gencsen. Mind maga, mind felesége révén ezer kötelék
kapcsolta a vármegye előkelő családaihoz.</p>
<p>A meghívott vármegyék hazafias buzgalommal fogadták el a
meghívást s a kis-czelli gyülésre mindegyik <span class=
"pagenum"><a name="Page_129" id="Page_129">-129-</a></span> küldött
néhány előkelő férfiut, alispnát, főjegyzőt, tiszti főügyviselőt,
táblabirót, szomszéd járásbeli főszolgabirót.</p>
<p>A kis-czelli gyülés tekintélyes férfiakat hozott össze nagy
számmal. A gyülés elnöke Kisfaludy Sándor volt. Nagy éljenzéssel őt
választották. A megbizott követeken kivül Vasnak kemenesalji,
Veszprémnek somlyómelléki, Zalának sümeghvidéki előkelő urai
csaknem mind megjelentek.</p>
<p>A gyülést fölváltva a vendéglőben s a kis-czelli barátok
refektóriumában tartották.</p>
<p>Tárgya volt:</p>
<p>A balaton-füredi nemzeti szinház fölépítése és megalapitása.</p>
<p>A »Dunántuli Szinjátszó Társaság« szervezése s megélhetésének
minden évszakban biztositása.</p>
<p>Állandó ruhatárnak és kelléktárnak beszerzése és
gondviselése.</p>
<p>Komlóssy Ferencz szinigazgatóval s társaságával való szerződés
megkötése.</p>
<p>A balaton-füredi állandó szinház megnyitásának elhatározása.</p>
<p>Hejh, ha a mai vármegyék úgy szivükön viselnék a nemzeti
nyelvnek, miveltségnek és felvirágozásnak ügyét, mint ott és akkor
hetven év előtt!</p>
<p>Hejh, ha a mai magyar költőt úgy megbecsülnék a törvényhatóságok
és kormányzó emberek, mint akkor megbecsülték!</p>
<p>Hejh, ha ti magyar költők, a kik mai napság éltek, dolgoztok,
henyéltek és nyomorogtok, úgy megbecsülnétek, <span class=
"pagenum"><a name="Page_130" id="Page_130">-130-</a></span> oly
imádandó fenség gyanánt tisztelnétek a hazát, a magyarságot, az
asszonyt, a nemzeti érzést, a multak dicső emlékeit s a jövendőnek
büszke reménységét, mint a hetven év előtti idők magyar költői!</p>
<p>Nem mesélem el apróra a kis-czelli gyülés dolgait. A történetiró
foglalkozzék azokkal s ne a vidám elbeszélő. Nem is tartozik
valamennyi most az én dolgomhoz. Csak annyit emlitek meg, hogy
Komlóssy Ferencz társulatával végleg megszervezték a »Dunántuli
Szinjátszó Társaságot«, meg is állapodtak vele a füredi szinház
ünnepélyes megnyitására s meg is határoztak számára a
balaton-füredi nyári két hónapra 1200 forintnyi segélyt
ezüstben.</p>
<p>Tizenhat személyből állott akkor az igazgatóval és súgóval
együtt. Köztük Megyery, Telepy, Lendvay, Hubenay, Vásárhelyi,
Posgay és Kántorné, Komlóssyné, Ujfalussyné s Balogh Nina.</p>
<p>Különösen érdekes volt a ruhatár és kelléktár fölött való
eszmecsere. A mire a szóbeli hagyomány emlékezik: fölemlítem.</p>
<p>Sisakokat, vérteket, kardokat, alabárdokat nem kell venni,
azokra a pénzt nem kell pocsékolni; van a vármegyeházak padlásán és
pinczéiben elég rozsdás készség, elő kell szedni, ki kell
tisztogatni s Füredre kell szállítani.</p>
<p>A ruhákkal másként áll a dolog.</p>
<p>Holmi német és spanyol ruhákat, gallérokat, bugyogókat, czipőket
és harisnyákat a vármegyék nem adnak. Idegen gunyára a nemesség nem
adja pénzét. Effélére <span class="pagenum"><a name="Page_131" id=
"Page_131">-131-</a></span> csak magánosok adhatnak pénzt vagy
maguk a szinigazgatók.</p>
<p>Nemzeti magyar ruhát azonban kell szerezni. Őseink, hőseink,
elődeink az ő igaz köntösükben lépjenek a szinre.</p>
<p>De milyen legyen az ősi ruha?</p>
<p>Kurta huszár dolmány mindenesetre kell, mert a huszárnak ott
kell lenni a szinen.</p>
<p>Hímes fehér atilla s himzett Zrinyi szintén kell; nászok,
lakodalmak, esküvők, királyi udvar e nélkül el nem lehetnek.</p>
<p>Zöld és gránát kanczamenték aranynyal és ezüsttel el nem
maradhatnak. A király, a nádorispán, a zászlós urak, a dicső
hadvezérek ilyen mentében mutatkozzanak.</p>
<p>Kanczamente?</p>
<p>E szón megakadt a kis-czelli országgyülés.</p>
<p>Miért épen kanczamente? Milyen is az a kanczamente?</p>
<p>Koltai Vidos József, akkor még javabeli férfiu, később alispánja
és követe Vasnak, hozzá szól a kérdéshez.</p>
<p>– Ne csodásitsuk magunkat urak, nincs a magyarnak kanczamentéje,
kinevet vele a világ!</p>
<p>A költő figyelmeztette Vidost, »tisztelt öcsém uramat,« hogy
kell lenni kanczamentének, mert a kolozsvári szinjátszó társaság
inventáriumában így van beiktatva.</p>
<p>De ott volt Kocsi Sebestyén Gábor is, Veszprémvármegye követe, a
kiről mindenki tudta, hogy mindentudó. Ő nyomban világot gyujtott a
kérdés fölött. <span class="pagenum"><a name="Page_132" id=
"Page_132">-132-</a></span></p>
<p>– Igenis van kanczamente, mivelhogy őseink sokféle és
külön-különféle mentéket viseltek, a mint a bécsi képes krónikában
s attól kezdve mindenféle pikturában, különösen pedig a koronázási
rajzolatokban szemlélhető. A mostani huszármente valósággal a régi
kuruczmente, vagyis igazán szólva, a kurta mente. Régi eleink
hosszu mentét viseltek, mely térdig ért. Az a mente pedig vagy
ujjas volt vagy ujjatlan s az ujjas mente vagy szűk ujju vagy
sipujju volt. De az ujjatlan mente is kétféle volt, ugymint vagy
palástos mente vagy vállba vágott mente. Nagy uraink a vállba
vágott mentét szerették. Mert ha a mentének gránát szine volt, az
ujjas dolmány pedig világos kék vagy gyöngyház szinü volt, akkor a
vállba vágott nyiláson kivül álló kar a szemlélőnek igazán ékes
látást nyujtott. Az ilyen mentének a neve kanczamente. Különösen
alkalmatos volt ez háborúban, hosszu idejü vonulásokban, mert ilyen
mentében kardot, buzogányt, kantárszárral kényelmesen lehetett
tartani.</p>
<p>Kocsi Sebestyén Gábor után természetesen senki se merte többé a
száját fölnyitni. Nehogy azonban a mindenféle férfi és nő számára
való ruhák, viganók, kötők, kantusok fölött egyenként kelljen
tanácskozni és határozni, kölcsönös egyetértéssel abban állapodtak
meg, hogy a ruhatár ügyét rá bizzák a költőre, akit a gyülés
Zalavármegye példájára különben is főkormányzóvá választott a
dunántuli nemzeti szinjátszó társaságok összes ügyeiben.</p>
<p>Gyülés után nagy áldomás.</p>
<p>De áldomás után még nem mentek az urak egyenesen haza. A
kemenesalji atyafiak ezt meg nem engedhették. <span class=
"pagenum"><a name="Page_133" id="Page_133">-133-</a></span> Hanem
kiválasztott magának mindenki egy csomó rég látott vagy tegnap
látott vagy soha eddig nem látott atyafit és jeles hazafit s vitte
magával Sitkére vagy Mihályfára, vagy Csöngére vagy Ostfiasszonfára
vagy a Somlyó hegyére. S tartott a mulatság vagy ismerkedés heteken
át.</p>
<p>A vármegyék mind elfogadták a kis-czelli gyülés határozatait.
Még Sopron, még Somogy, még Fehérvármegyék is elfogadták.</p>
<p>De az is természetes, hogy a bécsi kormány és budai kormány
keresztet húzott az egész bölcs és hazafias intézkedésre s meg nem
engedte, hogy a vármegyék a nemzeti nyelv mívelésének szentséges
szent ügyére egy fillért is áldozzanak. Nem azért vannak a magyar
vármegyék, hogy a magyar nyelvet míveljék, a magyar költészetért
lelkesüljenek s őseik dicsőségeit még egyszer visszaszerezzék. Adót
behajtani, katonát beszedni, jobbágyot deresre húzni: ez a
vármegyék dolga.</p>
<p>A bécsi kormány és budai kormány így segitette meg a költőt
akaratlanul.</p>
<p>Mert a hogy a vármegyék a kormány tilalmát megtudták: abban a
pillanatban kimondta a nemesség elszántan:</p>
<p>– Nohát most már meglesz az a nemzeti szinház!</p>
<p>Össze is gyűlt hamarosan 12,954 forint ezüstben, meg is kezdték
az építést junius elején s annyi adomány, annyi munka, annyi
lelkesülés dolgozott a szinházon, hogy a nagy és szép épület készen
lett egy hónap alatt s a költő julius 3-ra már kitüzhette az
ünnepélyes felavatást. <span class="pagenum"><a name="Page_134" id=
"Page_134">-134-</a></span></p>
<p>Még 1754 ezüst forint meg is maradt a pénzből.</p>
<p>Olyan ünnepet még alig látott a Balaton, mint az első nemzeti
szinház megnyitásának ünnepe volt. Még a testvériség ünnepe
1848-ban, még a Kisfaludy-szobor ünnepe 1861-ben se volt olyan
ragyogó.</p>
<p>Mely napon tartották ezt az ünnepet?</p>
<p>A költő azt irja leveleiben: julius 3-án. Az egykoru hirlapok
azt irják: julius 2-án. Én meg azt mondom: mind a két napon. Az
1831-ik évben julius 2-ra szombat, 3-ra vasárnap esett. Az egyik
napon a nép, a másikon a nemzet ünnepelt.</p>
<p>Az ünnepre meghívták az összes szomszéd vármegyéket. Meg is
jelentek. A küldöttségek, a főtisztviselők, a táblabirák, a nagy
nemzetségek tagjai, férfiak és nők Zala, Veszprém, Vas, Sopron,
Győr, Fehér, Tolna, Somogymegyéből s igen sokan Pestről és
Pestmegyéből.</p>
<p>A szinházba négy-ötszázan fértek. De maguk az urak is többen
voltak szépséges asszonyaikkal s a papokkal. Hajh még akkor a
papok, barátok, kanonokok, apáturak is otthon voltak a nemzetnek és
magyarságnak örvendező napjain!</p>
<p>Hát a nép hova férjen, hol ünnepeljen?</p>
<p>Az a nép, a mely jobbágy volt, paraszt volt, országos és úri
teher alatt nyögött s az alkotmányt, a szabadságot s a jogok
szentségét csak átokból, imádságból s példabeszédből ismerte!</p>
<p>De a mely magyar volt s magyarságának büszke érzetét
istenimádáshoz hasonló szentségnek tartotta. Pénzt nem adhatott a
magyarság szentegyházához, de volt lelke, <span class=
"pagenum"><a name="Page_135" id="Page_135">-135-</a></span> volt
izmos karja, volt igavonója, adott tehát munkát. A füredi jobbágy
áldozatos munkája nélkül föl nem épülhetett volna az a szentegyház.
S eljöttek még Arácsról is, még Balaton-Kis-Szőllősről is, még
Alsó-Őrsről is együgyü földmivesek, zsöllérek, napszámosok, hogy
egy-két napig ingyen dolgozhassanak.</p>
<p>Ezt a népet az ünnepből kihagyni nem lehetett.</p>
<p>Komlóssy Ferencznek, a szinigazgatónak volt jó ötlete.</p>
<p>Tartsunk nemzeti ünnepet és szabad előadást szombaton julius
2-án a népnek s vasárnapon julius 3-án a nemességnek. Elfogadta a
javaslatot a költő s helyeselte azt az ifju Deák Ferencz is. Legyen
a nép az első.</p>
<p>Így lett.</p>
<p>Hirt adtak a falvak népének s a nép szombaton délre és délután
oda sereglett.</p>
<p>Tisztes fekete ruhában a férfiak s tisztes fekete és barna
ruhában az asszonyok, vidám szinekben a lányok. Zászlót nem hoztak,
zene őket nem kisérte, a lányok kezében virág, az asszonyok kezében
zsoltáros könyv. Azt hitték: istentiszteletre jöttek. Együgyü
kálvinista magyar ember virágot és zsoltárt visz magával, ha
istenének szine elé akar járulni.</p>
<p>Hiszen igazuk volt.</p>
<p>Volt egy oltár, a melyen már századok óta csak hamvadoz az
áldozat tüze. A melyről töröknek, németnek, királynak, bakónak
durva keze oly sokszor le akarta söpörni az utolsó szikrát is. S a
melynek tüzét égő honfiszivek mégis mindig csak ébren tartották.
Nyögtek, <span class="pagenum"><a name="Page_136" id=
"Page_136">-136-</a></span> véreztek, viharzottak azok a szivek, de
a szent tüzet elaludni nem engedték.</p>
<p>A magyarok istenének oltára volt ez.</p>
<p>Pereynek hívták azt a papot, a ki engem megkeresztelt. Azt se
tudom: káplán volt-e vagy tanító vagy már fiatal lelkész 1831-ben.
Ő is oda jött a maga népe élén.</p>
<p>De szerkesztett egy ünnepi dalt s erre népét megtanitotta. A dal
így kezdődött:</p>
<div class="poem">
<div class="stanza"><span class="i0">Im bejöttünk nagy
örömmel<br /></span> <span class="i0">A te szentséges
hajlékodba<br /></span> <span class="i0">Magyaroknak nagy
istene!<br /></span></div>
</div>
<p>– – Szentségtörés volt ez! Hitnek, vallásnak, istenfélelemnek
megcsúfolása. Hisz ez a magyar református egyháznak templomi szent
éneke! Nagy részben a szöveg is; a dallama egészben. Hogy lehet ezt
a szinház megnyitásakor énekelni?</p>
<p>De hogy ne lehetne, a mikor a magyarnak győzedelmi napja
van?</p>
<p>Mégis azt mondták Pereynek, hogy ezt a szinházban elénekelni nem
szabad. Templomba való a zsoltár, nem szinházba.</p>
<p>Nohát énekeljük el a templomban.</p>
<p>A ragyogó uj szinház mellett tíz lépésnyire ott van az erdő.
Sötét iharfák, komor tölgyek, vidám köntösü óriási ezüst nyárak.
Némán és büszkén emelkednek az ég felé. Istennek ragyogó napja a
gyertyafény, szálfaderékból az oszlopok, sürü lomb a boltozat,
rigóhang az orgona. Van-e szebb templom a világon, mint az eleven
őserdő? <span class="pagenum"><a name="Page_137" id=
"Page_137">-137-</a></span></p>
<p>Fölharsan a dal.</p>
<p>Perey áll a néptömeg közepén. Mindenki rá néz. Kezével int s
kezdi a dalt. Ezer férfi és nő komoly, lassu és édes hangja zeng
össze. S a hang felszáll a lombokig s a lombokon túl a magas égig.
S a hang elszáll messze a vizek fölött a végtelenbe s leszáll
mélyre, a hazafiak érző szivébe.</p>
<p>S mind oda gyülnek az urak az ünneplő nép köré. A büszke
nemesség, a vármegyék kormányzói, a nemzetnek nagyjai leveszik
kalapjukat. Komor arczczal ott áll a költő is levett süveggel. A
lombok nyilásán át egy sugár nyilall kopasz homlokára s fényből,
ragyogásból tesz rá koszorut. Mindenki látja, csak ő maga nem érzi.
A fenséges nő Szegedy Róza fehér csipkekendővel takarja el arczát.
Minő érzés támadhat ebben a szívben arra az együgyü dalra?</p>
<p>A szent dal tovább zúg:</p>
<div class="poem">
<div class="stanza"><span class="i0">Megsegitted magyar
néped,<br /></span> <span class="i0">De föl is száll hozzád az
égbe<br /></span> <span class="i0">Buzgó hálánknak
éneke!<br /></span></div>
</div>
<p>Ott áll Megyery, a nagy művészek egyik legnagyobbja. Az örökké
vidám Megyery, a ki mikor később leszállt a holtak közé, még a
holtakat is kaczagásra fakasztá. Hallja a szent dalt s im az erős,
vidám, nagy lélek könyekre fakad, oda lép Pereyhez s az ifju papnak
kezet csókol. De szólani nem tud.</p>
<p>Hanem azt mondja igazgatójának Komlóssynak:</p>
<p>– Ma nem játszom. <span class="pagenum"><a name="Page_138" id=
"Page_138">-138-</a></span></p>
<p>És nem játszott. Akárhogy toporzékolt az igazgató s akárhogy
kérlelték az urak. Ma az áhitatnak engedte át lelkét. Úgy
megrendité őt az egyszerü nép igaz ünneplése.</p>
<p>A következő napon az alapítók, vármegyék, nemes urak számára
nyitották meg az első magyar nemzeti szinházat.</p>
<p>Két prológ volt az előadás kezdetén.</p>
<p>Az egyik beszéd, a másik dal. Mindakettőt Kisfaludy Sándor
készítette. A beszédet Komlóssy Ferencz olvasta föl, a dalt a
társaság énekkara dalolta el.</p>
<p>Kivül négy lobogó volt az épület dísze. A nemzeti lobogó középen
az ország czimerével. Mellette Zala, Veszprém és Vasvármegyék
lobogói a vármegyék czimerével. De belül rózsák és cserlombok özöne
ékesité a szinpadot s virágillat tölté el az egész nagy termet. De
minden rózsánál, cserágnál és illatnál felségesebb érzés töltötte
be a sziveket.</p>
<p>Mit idézzek a hosszú és remek beszédből?</p>
<p>»Félszázad óta kezdett csak lábra kapni a magyar szinművészség;
de hajh! mily akadályokkal kell vala küzködnie! Mily
visszataszitásokat, mily sérelmeket s gúnyoltatásokat kell vala
szenvednie! Mint kell vala nyomorogva, nehézségekkel és
szükségekkel viaskodva magát tengetnie mai napig! –«</p>
<p>»Néktek, dicső magyar Hazánk nagylelkü fiai és leányai, – néktek
tartatott fenn azon hazafiui öröm és dicsőség, hogy magyar
sziveteknek szent érzését a nemzeti mívelődésnek ezen hiánya
sértvén, áldozattételre vállalkoztatok!« <span class=
"pagenum"><a name="Page_139" id="Page_139">-139-</a></span></p>
<p>»Hazafiui buzgóságtok tavaly ilyenkor azt mondotta: <em class=
"gesperrt">Legyen meg</em>! – és: <em class=
"gesperrt">Meglett</em>… Itt, hol még tavaly ilyenkor az ezen
helyen állott fákat és fűszálakat a szél ingatta, most a
nemzetiséget terjesztő szinművészi Intézet áll; – a tavaly gondolt
Magyar Játékszin szép valósággá lőn! És az önnön hazájába eddig
zsöllérkedni kénytelenített magyar szinművészség tulajdon házra
vergődhetvén azt sóhajthatja: – Itt most tulajdon Hazámban én is
már itthon lehetek! –«</p>
<p>Beszéde végen élteti a szónok »Tekintetes Zala, Veszprém és
Vasvármegyéknek Karait és Rendeit«, kiknek Haza és Nemzet-szeretete
a szinmüvészséget és általában a nemzeti kulturát hathatós
pártfogásba vévén, közügygyé tette.</p>
<p>Éltetni akarta még a költőt Kisfaludy Sándort, a ki nélkül a
nagy Kezdés létre nem jött volna. De a költő ezt meg nem
engedte.</p>
<p>– Ha már, úgymond, éltetni akarnánk élő embert: akkor a királyt
kellene éltetnünk. De ha már azt nem tehetjük, mert különös okunk
nincs rá: akkor egyetlenegy élőt magunk közül ne éltessünk.
Megérdemelné több is s megvárnák sokan.</p>
<p>De a szinészen kifogni nem lehet.</p>
<p>Mikor beszédje végére ért s a harsogó éljen elhangzott, intett
kezével, hogy még szólni akar, oda nézett a költőre s e szavakat
mondá:</p>
<p>– »Éljen a kit gondolok, – de a kit megneveznem nem szabad, mert
– megtiltotta.«</p>
<p>Mint a vihar zugása, úgy dördült meg erre a szóra: <span class=
"pagenum"><a name="Page_140" id="Page_140">-140-</a></span></p>
<p>– Éljen Kisfaludy Sándor!</p>
<p>A közönség szeretetén se lehet kifogni.</p>
<p>Az éljenzés közben ujra felemelkedett a függöny s a rózsákkal
behintett szinpadon fényes nemzeti köntösben ott állott az egész
szintársaság. Férfiak és nők körül ragyogó fény támadt. Úgy látta
őket a közönség. Hiszen igaz is. Ők voltak igaz prófétái akkor a
halálos álmából ébredező nemzeti érzésnek.</p>
<p>S elkezdett a társaság énekelni.</p>
<p>»Adja Isten, hogy a magyart – A félvilág uralja – S vérrel
szerzett szabadsága – Soha kárát ne valja.«</p>
<p>»Adja Isten! Alkotmánya – Mindörökké állhasson, – S diszlésének
semmi erő – S idővész ne árthasson!«</p>
<p>Egy nemzedék életén át e dal volt a honfiküzdelmek jelszava.</p>
<p>Ezt a dalt is Kisfaludy Sándor alkotta.</p>
<p>S e dalt csak függetlenségi harczunk ágyudörgése tudta egy időre
elnémitani.</p>
<p>S e dalra még most is szükségünk van.</p>
<p>De a mikor ez a dal elhangzott, 1831-ik évi julius 3-án délután
öt órakor, fölemelkedett helyéről a közönség s örömkönyek közt
élteté a költőt s délczeg férfiak és ragyogó szépségü nők tolongtak
hozzá, hogy vele kezet szorítsanak s kezét s ruháját
megcsókolják.</p>
<p>A szinpad hölgyei se tudták könyeiket visszatartani. De ők a
szinpadról le nem léphettek. De mindegyik felkapott egy rózsát s
oda hajitá a költő lábaihoz. Kántorné, Ujfalussyné, Balogh Nina,
Hivatal Anikó <span class="pagenum"><a name="Page_141" id=
"Page_141">-141-</a></span> Lendvayné. Mind ünnepelt tüneményes
alakja később a pesti nemzeti szinháznak.</p>
<p>A költő pedig lehajolt a földre, fölvett egy fesleni kezdő
rózsabimbót, oda vitte feleségéhez Szegedy Rózához, megcsókolta
halavány arczát s pihegő keblére tüzte azt a rózsabimbót.</p>
<p>Igaza volt.</p>
<p>Himfy szerelme nélkül ő sohase lett volna költő s nemzetének
nagy fia. Himfy Szerelmét pedig az a nő teremtette.</p>
<p class="center">*</p>
<p>Így jött létre Magyarországnak első magyar nemzeti szinháza!</p>
<hr class="chap" />
<div class="chapter"></div>
<p><span class="pagenum"><a name="Page_142" id=
"Page_142">-142-</a></span></p>
<h2>HOGY UTAZTAK RÉGEN?</h2>
<p class="summary">(A nemes ember utazása. – A gyorskocsi. – Az
öreg Pitli és ifju felesége. – A szép asszony története
megkezdődik. – Csányi László.)</p>
<p>Középbirtoku, jómódu nemes ember vasalt kocsival utazik.
Talyiga, fakó szekér, ekhós állapot, vászonfödeles kocsi nem a
nemes ember számára való. De a hintót se szereti. Az csak nagy
urnak való vagy a kinek sok az adóssága. Hadd kérkedjék!</p>
<p>Elhatározzák az utazást. Sátoros ünnepre, atyafi-látogatóba,
tisztujitásra, névnapra, fürdőre vagy messze vásárra. A hogy
jön.</p>
<p>Odaszól az ur a kocsisnak:</p>
<p>– Miska, Füredre megyünk. A patkókat igazittasd meg a
kovácscsal. A kocsit meg kell kenni. Hajnalra készen légy.</p>
<p>Első dolga a Miskának befutni az asszonyhoz, akár felesége, akár
nem.</p>
<p>– Készits tisztát. Talán három-négy pár is kell. Füredre megyünk
korán reggel. <span class="pagenum"><a name="Page_143" id=
"Page_143">-143-</a></span></p>
<p>Az a »tiszta« a fehérnemü. Az a »pár« nem egyéb, mint ing és
gatya. A gatya korczával becsületet kell vallani az asszonynak.
Hétrét gatyánál nem könnyü dolog ez. S nem is gyors. Egész éjjel
kell vele vesződni.</p>
<p>Patkó, ló, szerszám, kocsi rendbe hozva. Kocsiülés elkészitve.
Abrak a zsákban, széna a kötélben a kocsira jön. Tarisznya megtömve
kenyérrel, szalonnával, sóval, paprikával, fokhagymával. Uj pamat
árvalányhaj a kalap mellé. Azután borotválkozni, a bajuszt keményen
kifenni. De az uraság sem mehet készség nélkül. Szép fehér,
sávolyos asztalkendőkben pogácsa, kalács, most sült czipó,
fokhagymás ürüczomb vagy borjuczomb s pár pirosra sült kappan. Mind
ez a kocsira jön.</p>
<p>De jön a kulacs is. De jön a puska is. De jön a hosszu nyelü
balta is. Téli időben, hófuvatagokban még lapát is. A dohányzacskó,
az uré is, a kocsisé is, gömbölyüre keményen megtömve. Aczélt,
kovát, taplót sehogy se szabad itthon felejteni.</p>
<p>Kijön az uraság a tornáczból. Megáll a lovak előtt. Azután
lassan körüljárja a kocsit és lovakat. Megnézi a szerszámot,
kiváltképen a gyeplőt és hámot: erősek-e? Lőcsöt, saroglyalánczot,
küllőt, keréksinget megszemlél. Ha bajt nem lát: felül,
elhelyezkedik, oldalzsebét megtapintja s az udvaron még egyszer
körülnéz.</p>
<p>– Mehetünk Miska!</p>
<p>Asszonytól, gyerektől már a tornáczon elbucsuzott. De azért
asszony, gyerek, belső cseléd, házi eb mind kimegy a kocsi után az
utczára s utána néz a kocsinak mindaddig, mig szem elől el nem
tünik az uthajlásnál. <span class="pagenum"><a name="Page_144" id=
"Page_144">-144-</a></span></p>
<p>Két napi járó az utnak hossza. Utba esik két atyafi, egy
tanulótárs, hat falu-város, tizenkét csárda. Hol etetni, hol itatni
meg kell állani mindenütt. Valahol meg is kell hálni. Atyafihoz,
tanulótárshoz be is kell tekinteni. A ház előtt elmenni s be nem
nézni, ebédre vagy vacsorára ott nem maradni: erkölcsi
lehetetlenség.</p>
<p>Erkölcsi?</p>
<p>De bizony életkérdés az. A ki rokona, jó barátja előtt elhajt s
be nem köszön: az nem akarja, hogy őt is meglátogassák. Az nem
szereti a vendéget és rokont. Az vértagadó és emberkerülő. Azt
kerülni kell mindenkinek. Abból a vármegyében nem lesz semmi. Annak
kerülik lányos házát. Annak fiából esküdtet nem csinálnak. Az
megtagadja faját, magyar természetét, minden ősi erkölcsét. Ha él,
ha mozog, ha ficzánkol: mindegy az már, ő halott ember.</p>
<p>Meg kell tehát látogatni mindenkit, a ki utba esik.</p>
<p>De mikor fejezi hát be két napi utját?</p>
<p>Egy hét alatt, két hét alatt. Néha el se ér Füredig, hanem
visszafordul. Eltelt az ideje.</p>
<p>Boldog emlékü Sághy Tóni, Balaton-Füred vidám ifja egykor ő is.
Megvált szolgabirói állásától, elindult Komáromból, hogy Füreden
töltsön pár hetet. Utját Győrnek vette. Ott elhagyta régi kocsisa,
fogadott uj kocsist. Utban, utközben végiglátogatta valamennyi
barátját és rokonát Győr, Veszprém, Vas és Zala vármegyékben.
Tavaszszal indult el, Szent István napja is elmult, mire Füredre
ért.</p>
<p>– Hát a te uraságod hol lakik? – kérdik kocsisától. <span class=
"pagenum"><a name="Page_145" id="Page_145">-145-</a></span></p>
<p>– Azt nem tudom, én csak három hónap óta szolgálok az uramnál,
azóta pedig még nem voltunk otthon.</p>
<p>Most?</p>
<p>Most reggel hét órakor eszébe jut az embernek: jó lenne
kirándulni a Balatonra. Nyolczkor vasutra ül, délben
Balaton-Füreden fürdik és ebédel és sétál és udvarol és estennen
visszaindul. Utazott szárazon és vizen, kocsin, vasuton és
gőzhajón, bejárt ide-oda harminczhat mérföldet s este itthon
vacsorál Budapesten.</p>
<p>Bojnitzer és Marosi, Szücs Pista és Adler Márton és az öreg
Pitli: ezek voltak a gyorskocsik Budapest-Székesfehérvár-Veszprém
és Balaton-Füred közt.</p>
<p>Ismertem valamennyit. Jó kedvü, jó lelkü és jó lovu ember
valamennyi. Fele zsidó, fele nem zsidó, sohase vesztek össze
egymással.</p>
<p>Bojnitzer és Marosi harmincz évig voltak társak. Vettek ezalatt
ezer lovat, kerestek százötvenezer forintot, sohase vezettek
könyvet, sohase csináltak évi mérleget és sohase számoltak le
egymással. Vagyonos lett mindakettő.</p>
<p>Szücs Pistának Adler Márton, azután meg Deutsch lett a társa. Ma
bárkának hivnák az olyan hintót, a milyenen ők röpitették a
fürdővendéget. Két ülés hátul: az volt az első osztály. Két ülés
elől: az volt a második osztály. Egy ülés a kocsis mellett: az volt
a harmadik osztály.</p>
<p>De ha nők és férfiak vegyesen voltak az utazók: akkor négy
ülésre a kocsi belsejében öt jegyet adtak <span class=
"pagenum"><a name="Page_146" id="Page_146">-146-</a></span> ki.
Hiába volt a zugolódás. Szücs Pistának szigoru elve volt.</p>
<p>– Vagy a férfi az asszony ölében, vagy az asszony a férfi
ölében: tudom én, hogy megférnek egymással.</p>
<p>Minden évben megérett az ő gyors kocsiján egynéhány házasság.
Ennek örült legjobban.</p>
<p>Az öreg Pitli: az volt még a fenegyerek. Talán az ő lovai voltak
a legjobb futók. Hetven éves vén hamis volt már, mikor özvegy
létére feleségül vett egy husz éves gyönyörü hajadon leányzót.
Csóválta rá a fejét mindenki.</p>
<p>De nem törődött azzal Pitli.</p>
<p>– Ha már a ló bent a hámban: a ló kora nem tesz különbséget. Jó
vér – öreg ló mindig legyőzi a lusta vérü fiatal csikót.</p>
<p>Hát hiszen ez teljesen igaz. Hanem a menyecskéről kisült
csakhamar, hogy annak is jó vére van. Nagyon szivesen hallgatta a
szerelmes szép szavakat.</p>
<p>De nem törődött Pitli azzal se.</p>
<p>– Kirug a hámból? Az a szokása a fiatal csikónak. Hadd
ugráljon.</p>
<p>– Jól van jól, Pitli uram, hátha egyszer a csikó visszaficzánkol
a mezőre s idegen ménesbe keveredik?</p>
<p>Ez a kérdés se hozta Pitlit zavarba. Egyet simitott szürke
bajuszán.</p>
<p>– Ha nem jó a rud mellett kocsis-lónak, még mindig jó lesz
huszár-lónak. Beadom a katonasághoz.</p>
<p>Annyi igaz, hogy az asszonynak nem volt annyi csinja-binja, a
mennyit az öreg Pitli az ő lovain már <span class=
"pagenum"><a name="Page_147" id="Page_147">-147-</a></span> ki ne
tapasztalt volna. Az uraságok pajkos beszéde őt ki nem mozditotta
jó kedvéből.</p>
<p>Pestről indult el a gyorskocsi reggel hat órakor. A hajóhidon
még lassan kellett léptetni, de amint kiért a budai partra: a
kocsis megsuhintotta az ostort s a három ló hozzálátott a hatalmas
ügetéshez. Minden lovon egy-egy csengő fütyörészett. Minden jó vizü
kutnál megálltak egy pillanatra. A Libadöglő csárdának nagyon jó
vize volt és nagyon szép csapláros leánya volt. Ott mindig szomjas
volt a kocsisnak lova is, szive is. Nyéken volt az első váltás,
Várpalotán a második, délután öt órakor már ott pattogott a kocsis
Balaton-Füreden a Horváth-ház előtt s oda gyült a vendégsereg. Ki
jött? Jött-e hires ember? Minden vendéget ugy fogadtak, mint jó
ismerőst, régi barátot, igazi családbelit.</p>
<p>Egy család volt az egész fürdőközönség. Valóságos magyar család.
A politikának erős szenvedélyei lángoltak akkor is. A társadalom
osztályai fennálltak akkor is. De a társaság egységét meg nem tudta
bontani semmi.</p>
<p>Még a zsidókérdést is gyökeresen megoldotta a szép
Gutthardné.</p>
<p>Veszprémi lány volt. Ragyogó szépségü menyecske volt. Csodájára
járt annak mindenki. Nevét nem mondom meg. Régen ott porlik már
habtermete a budai zsidótemetőben. Gyermekei se maradtak, de
lehetnek rokonai. Elmondom történetét, hiszen időnként és
eseténként belejátszik neve és élete a függetlenségi harcz
nemzedékének nagy történetébe. <span class="pagenum"><a name=
"Page_148" id="Page_148">-148-</a></span></p>
<p>Férje szegény kis uriszabó volt. Nyáron át Balaton-Füreden volt
boltja és mühelye közel a gyógyszertárhoz. Télen Veszprémben
laktak.</p>
<p>A menyecske alig volt husz éves. Nagy hive a nemzeti
védegyletnek. Ott ült mindig a bolt ajtajában, fehér babos
kék-festett vászon öltönyében, egy rózsa a keblén, száz csillagnak
minden sugara két szemében. Mosolyától fényessé lett az alkonyat s
fényesebbé a déli napfény. Alig akadt olyan derék legény, a ki
másutt sétált volna, mint ott, a hol legközelebbről láthatta.
Mindig nagy volt az udvara s a széptevők egész serege ott lebzselt
mellette reggeltől estélig.</p>
<p>Legállandóbb és leghatalmasabb udvarlója volt Batthyányi István
gróf. Hires lovas, gróf Sándor Móricznak nagy pajtása, Széchenyinek
is kedvencze, hires futó-lovak tulajdonosa. Maga is tartott
lóversenyt Polgárdi birtokán. Ő férkőzött legközelebb a szép
Gutthardné szivéhez. Nőtlen ember volt, gazdag ember volt, gavallér
volt.</p>
<p>Szegény kis szabómester. Ő is szerette a feleségét, csak ugy
bomlott érte. Varrta ő a kabátot, mellényt, nadrágot egész nap,
egész éjjel. Hogy szép babos honi ruhában ne legyen az asszonynak
fogyatkozása. De nem használt az semmit.</p>
<p>Válás lett a vége. A szép szabóné feljött lakni Pestre, házat
vett, nagy lakást tartott s termeiben a magas társaság legelőkelőbb
lovagjai mind megfordultak. Állandó barátja azonban gróf Batthyányi
István maradt.</p>
<p>Maradt, a mig maradt. <span class="pagenum"><a name="Page_149"
id="Page_149">-149-</a></span></p>
<p>Jöttek a forradalmi napok. A szép asszony fejébe vette, hogy ő
hatalmat is gyakorolhat, a végzet kerekét is irányozhatja. Miért ne
tenné? A tüneményes idők láza nemcsak az ő agyában zsongott. Ő
milliókat is akart magának szerezni.</p>
<p>Megismerkedett Duschekkel, az ország forradalmi
pénzügyminiszterével, ezzel a jámbor, becsületes hivatalnokkal.
Elperzselte szivét, izzóvá tette agyát. A mindenki által
körülrajzott szépség varázsoló hatalmának nem tudott
ellentállani.</p>
<p>Balaton-Füredről jól ismerte Csányi Lászlót a szép asszony.</p>
<p>Csányi is minden nyáron ott szokott tölteni néhány napot vagy
hetet. Öreg huszárja mindig vele volt. Öreg huszárját még a
napoleoni nagy harczokból hozta el magával a bécsi kongresszus
után. Maga Csányi is öreg huszár, de azért kemény legény. Gondosan
fésült hosszu ősz szakála épen nem tiltakozott az ellen, hogy
gazdája a szép asszonynak ne udvaroljon. Nem engedte tiltakozni a
még mindig barna kifent bajusz. Öreg embernek ritka szép arcza. Üde
piros szin, tüzes szemek, nyalka bajusz, hófehér szakál, sehol
semmi redő. Mikor kivégezték: akkor is gondosan megfésülte szakálát
s hegyesre fente ki bajuszát a vesztőhelyre érkezte előtt.</p>
<p>– Minek az már? – kérdi tőle a börtönfelügyelő.</p>
<p>– Teljes diszben kell menni a csatába.</p>
<p>A katonás rendet el nem engedte senkinek. Még öreg huszárjának
se. Pedig ennek szabad volt minden. De azért egyszer ez is
megtagadta az engedelmességet. <span class="pagenum"><a name=
"Page_150" id="Page_150">-150-</a></span></p>
<p>Ez történt 1843-ban.</p>
<p>Deák Ferencz nem jelent meg az országgyülésen. Deák pártjának
vezérei az első felirat dolgában nem tudtak megegyezni.
Fölkerekedtek tehát néhányan: Klauzál, Beőthy s az ifjabbak közül
Eötvös, Pulszky s lerándultak Kehidára Deák tanácsát
meghallgatni.</p>
<p>Deák a szomszéd Csányból meghivta ebédre Csányi Lászlót, régi
benső jó barátját is. Csányi magával vitte öreg huszárját s az
ebédnél ez állt mögötte, ez szolgált neki.</p>
<p>Ebéd alatt észre veszi, hogy az öreg huszár dolmánya nincs
katonásan begombolva. Halkan hátraszól:</p>
<p>– Gombold be a dolmányodat, héjh!</p>
<p>Az öreg huszár halkan feleli:</p>
<p>– Nem gombolom.</p>
<p>Dühbe jön Csányi s hangosan rákiált:</p>
<p>– Gombold be rögtön, ha mondom.</p>
<p>Az öreg huszár haptákba vágja magát s hangosan feleli:</p>
<p>– Jelentem alássan, nem gombolom.</p>
<p>Az ebédező országgyülés már erre oda figyel. De Csányi most
teljes haraggal harsány hangon kérdi:</p>
<p>– Miért nem gombolod be? – Egyuttal elkeriti áldóját az öreg
huszárnak.</p>
<p>– Jelentem alásan, mert nem lehet. Mi már megebédeltünk s
ilyenkor szük a dolmány.</p>
<p>Az ebédező országgyülés elkezd kaczagni. Még Deák is hangosan
kaczag. Beőthy Ödön majd leesik a székről nevettében. Utóbb
megjuhászodik Csányi is. <span class="pagenum"><a name="Page_151"
id="Page_151">-151-</a></span></p>
<p>– Jól van, de eltakarodjál most a szemem elől. Huszár szájából
kutyaugatás csak ez a szó: nem lehet.</p>
<p>Ilyen kemény legény volt Csányi már a függetlenségi harcz előtt
is.</p>
<p>Nos hát ő is udvarolt Balaton-Füreden a csodaszép szabónénak.
Huszár létére nem tehette, hogy mellőle elmaradjon. Szeme közé
nézett ő nagy Napoleonnak is, hogy ne nézett volna a szép
asszonynak is?</p>
<p>Volt Pesten valami Liebmann nevü vállalkozó. Fehérnemü-szabó és
vászon-szállitó. Fejébe vette, hogy a honvédség részére inget,
gatyát, vászontarisznyát szállit. Az a hir szálldogált, hogy a szép
asszony előtt minden zár megnyilik. Fölkereste a szép asszonyt s
felajánlotta neki, hogy társnak veszi be az üzletbe, de csak a
haszonra, ha elnyeri a szállitást.</p>
<p>A szép asszonynak tetszett az ajánlat. Fölkereste Csányit.
Csányi ajánlotta a hadügyminiszternek, Mészáros Lázárnak. A
hadügyminiszter hideg-rideg ember volt.</p>
<p>Sok dolga is volt. Szivnek, szerelemnek, szép asszonynak nem
tudott időt szakitani. De azért a szép asszony megszerezte az
üzletet nem ugyan Liebmannak, hanem önmagának. Szegény Liebmann
ebbe is belenyugodott. Mert ugy belebolondult ő is a szép
asszonyba, hogy ezer inget, tarisznyát varrt volna egyetlen
mosolygó szempillantásáért.</p>
<p>Igy ismerkedett meg Duschekkel is. A kinél volt a bankócsináló
gép, a kinél volt az arany, ezüst s a ki ha nem fizetett, hát senki
se fizetett. A ki utóbb pénzügyminisztere <span class=
"pagenum"><a name="Page_152" id="Page_152">-152-</a></span> volt az
országnak s a ki mégis, ha a szép asszony galambszeme hosszan
nézett rá, egész testében reszketett, mint a szellőrázta iharfának
lombja.</p>
<p>Benső barátság támadt közöttük. A szép asszony ugy akarta. Ha
pedig ő már ugy akarta, akkor annak a miniszter ellent nem tudott
állani. Nem is tudott, nem is akart.</p>
<hr class="chap" />
<div class="chapter"></div>
<p><span class="pagenum"><a name="Page_153" id=
"Page_153">-153-</a></span></p>
<h2>A MIT NEM TUD A TÖRTÉNETIRÁS.</h2>
<p class="summary">(Brachfeld. – A lovak tanyája. – A sáfárok és a
kupeczek. – A czeczei öreg Braun. – Hogy született a
Kossuth-huszár? – A zsidó. – Haynau és a hadisarcz.)</p>
<p>Van-e a függetlenségi harcznak szép-asszony története?</p>
<p>Van. Minden nemzet függetlenségi harczának megvan ez a
története. Mert szép-asszony nélkül meg se kezdődnék, győzelemre se
juthatna, hősei se volnának, talán vértanui se volnának. A világ
teremtésében az asszony volt az istennek utolsó alkotása. Igy
beszéli Mózes. De mit ért ahhoz Mózes? Ki hiszi azt el Mózesnek? Én
nem. Hiszen a hol a nemzetek szabadságát teremtik meg: ott az
asszony mindenütt az első. Vagy a jó asszony, vagy a rossz asszony,
de mindig a szép asszony.</p>
<p>A mi függetlenségi harczunk szépasszony-története még nincs
megirva. Pedig ideje volna már. A harcznak elmult ötven esztendeje.
A legtöbb szép asszony fölött beborult már a sirhalom. Az élők
szivében pedig elhamvadt már a tüz. A franczia forradalom szép
asszonyainak <span class="pagenum"><a name="Page_154" id=
"Page_154">-154-</a></span> történetét előbb megirták, mintsem
ötven esztendő elmult volna. Igaz, hogy azóta is irják, most is
irják. De hát be lehet-e valaha fejezni a szép asszony
történetét?</p>
<p>Függetlenségi harczunk története másként is hiányos. Hol vette a
huszár a lovát, a nyergét, a dolmányát, a csákóját, a fegyverét?
Hol vette a honvéd az egyenruhát, a fegyvert, a szuronyt? Ki
készitette? Ki szállitotta? Ki és hol és mikor rendelte meg? Ki
fizette ki?</p>
<p>Árpád idejében ugy ezer év előtt elindul kétezer magyar huszár.
Keresztül megy a Karszton, a longobárdok sikságán, az alpesi
hegyeken, déli Francziaországon. Neki vág a pirénei hegyeknek,
bevágtat a ronceváli völgybe és onnan tér vissza épen, szépen,
viruló jó egészségben. A lovának még patkója se kopott meg.</p>
<p>Szép, szép. De ha abból a sok ostoba krónikásból csak egynek is
eszébe jutott volna megirni, hogy azt a kétezer ázsiai huszárt kik
és hogyan és mivel szerelték föl s utközben hogy etették, hogy
itatták: többet tudnánk népünknek ezer év előtti erejéről és
miveltségéről, mint a világ valamennyi könyvéből, a mi akkor és
azóta megiródott.</p>
<p>Mikor már Tihanyt megközelitettük: elmondta Salamon Ferencz a
tihanyi vár kapitányának a török basával való hires páros viadalát.
S azt a furcsa levélváltást, a mely a két hős között
kerekedett.</p>
<p>Innen botlottunk bele a hadseregek felszerelésének kérdésébe.
Némán hallgat erről csaknem minden nemzet története. Azt ugyan
mindenki tudja, hogy ma <span class="pagenum"><a name="Page_155"
id="Page_155">-155-</a></span> a rendes, állandó hadsereget miként
szerelik föl. Raktár itt, raktár amott. Minden raktár tele ruhával,
fegyverrel, lőszerrel. Megfujják a harczi riadót: behivják irás
után a legénységet, kiosztják a ruhát, fegyvert s a begyakorlott
kész lovat s ott áll a hadsereg.</p>
<p>De mit csinált a nemzet 1848-ban? Legénysége nincs. Ruhája
nincs, fegyvere nincs, lova nincs. És hadserege mégis van.</p>
<p>Csoda volt ez?</p>
<p>Ez bizony nem volt csoda. Belátja ezt mindenki, ha én elmondok
egy kis furcsa történetet.</p>
<p>Jönnek a ráczok. Ölnek, rabolnak, gyujtogatnak.</p>
<p>Jönnek a horvátok. Vezeti őket a bán. Nem akarnak nagyobb
dolgot, csak az ország fővárosát kardcsapás nélkül elfoglalni.</p>
<p>A magyar kormány elhatározza, hogy haladéktalanul felállit egy
lovas ezredet. Kossuth-huszár, Hunyady-huszár: de kell azonnal.</p>
<p>Ló és legény van a világon elég, de mikor lesz abból huszár?</p>
<p>Negyvennégy mester embernek kell hetekig dolgozni, mig a
legénynek huszárformát adnak. És tizenhat mesterembernek kell
hetekig dolgozni, mig a lónak huszárló formája lesz. Meddig kell
még aztán a lónak és legénynek tanulni, mig a kettőből egy huszár
lesz.</p>
<p>Mészáros a hadügyminiszter. Elküld egy káplárt Brachfeldhez.</p>
<p>Tisztelteti a hadügyminiszter, tessék őt délután öt órakor
meglátogatni. <span class="pagenum"><a name="Page_156" id=
"Page_156">-156-</a></span></p>
<p>Brachfeld zsidó! Brachfeld gazdag ember és jó magyar ember.
Brachfeld lóval kereskedik. A másik neve Arnold. Ma is él jó
egészségben ugy tudom.</p>
<p>Brachfeld délután öt órakor pontosan megjelenik s a káplár
bevezeti a miniszterhez. A miniszter leülteti s nyugodt hangon azt
mondja:</p>
<p>– Isten hozta! Nyolcz nap alatt kell kilenczszáz ló. Tizenöt
markos. Ára száz forint. Otthon már egy kissé ültek rajta. Hat
esztendősnél nem idősebb. Egy huszárezredet akarunk azonnal
felállitani.</p>
<p>– Hát olyan sürgős? Nyolcz nap alatt kell?</p>
<p>– Jellasich Kanizsánál; nyolcz nap alatt itt lehet, a huszárokat
már ki kell küldeni ellene.</p>
<p>Brachfeld gondolkodik. Azután azt mondja:</p>
<p>– Ha olyan sürgős: meglesz a ló négy nap alatt. Hova
állitsam?</p>
<p>– A Károly-kaszárnya udvarára, délelőtti tizenegy órára.</p>
<p>– Meglesz.</p>
<p>Brachfeld köszön, kimegy, kocsira ül s fölkeresi a csárdákat és
fogadókat. A hol lovai és lovászai vannak.</p>
<p>A »Két pisztoly« csárda. A nemzeti muzeum mellett.</p>
<p>A »Két kék bakokhoz«. A soroksári utczán. Ma is fennáll.</p>
<p>A »Mátyás király« és a »Fehér ló« a kerepesi-uton. Egyik ma is
virágzik.</p>
<p>A »Két szerecsen« a szerecsen-utczában; – a »Kék kakas« a
király-utczában. Ma már nyomuk sincs.</p>
<p>Budán a »Körte« vendéglő. A vendéglős az előtt nyéki kocsmáros
volt. Pitli uram 1846-ban behozta Budára. <span class=
"pagenum"><a name="Page_157" id="Page_157">-157-</a></span>
Hatalmas termetü derék magyar zsidó. Most is él, 98-dik évét járja.
Tavaly egyik foga inogni kezdett. Megijedt. Mi ez? Elmegy a
fogorvoshoz. Mutatja neki, hogy egyik foga inog.</p>
<p>– Tessék elhinni doktor ur, ez valamit jelent.</p>
<p>Harminczegy foga olyan erősen áll, mint a patkószeg. De egy
mégis inog.</p>
<p>Ez a Körte vendéglős. Kocsmája ott állott a budai sorompónál. A
hol most a nyugoti pályaudvar van: ott is állt egy kocsma a
homokon.</p>
<p>Ezekben a kocsmákban laktak Brachfeld lovai és lovászai.</p>
<p>Érdekes kocsmák. Nagy udvara valamenyinek. Az udvaron lábas
szin. Hátul a lóólak. Szalmával, szeméttel, dagasztó sárral és
kecskebaklábu abrakos vályúval tele az udvar. Háziszolga,
lovászlegény, kocsmáros kocsisa ott pitykéznek a lóól ajtajában.
Bent a kocsmában jövőmenők, lókupeczek, szálló vendégek, muzsikus
czigányok isznak, alusznak, veszekesznek, alkudoznak,
dicsekednek.</p>
<p>Brachfeld benéz valamennyihez. Végig nézi a lovakat. Ez beválik,
emez nem válik be. Az egyik még csikó, a másik már elcsigázott. Van
olyan, a melyik többet ér száz forintnál. Ilyen is kell. Mert a
tisztnek ajándékló is kell. A sáfár váltig mondogatja Brachfeldnek,
hogy három-négyszáz ló kéznél van már.</p>
<p>Brachfeld ezt nem hiszi. Brachfeld okos ember és okos hazafi.
Rossz lóval meg nem lehet verni Jellasichot. Jellasichot pedig meg
kell verni, tehát a honvédnak <span class="pagenum"><a name=
"Page_158" id="Page_158">-158-</a></span> jó lovat kell adni. Mert
ha Jellasichot meg nem verik: az akkor bejön Pestre s elveszi a
lovat ingyen. A honvéd pedig becsületesen megfizeti az árát.</p>
<p>A hazafiság tehát jó üzlet is.</p>
<p>Öreg este van, mire Brachfeld a lószemlét befejezi. Mire
megtudja, hogy nincs elég ló kéznél.</p>
<p>Nosza sáfár hol vagy? A sáfárt Krausz Adolfnak hivják. Egy
szempillantás alatt itt legyen tiz lovászlegény, jó tiz hátaslóval.
Uti költség, egy itcze bor mindegyiknek. Falatozni lehet a ló hátán
is. Tiz órakor feljön a hold. Holdvilágnál induljatok, hajnalra,
vagy délre ott legyetek. Holnapután reggelre minden ló ott álljon a
Rókus-kórház mögött.</p>
<p>Kétszáz lókupecze van Brachfeldnek. Egyik különb, mint a másik.
Két nap, két éjjel nem fog aludni egyik se. Egyik-másik kupecze
igazán távol esik.</p>
<p>Zsámbékon három van. A Fischer, a Dávid és a Fülöp zsidók. Ezek
Bicske körül szedik össze a lovakat.</p>
<p>Csepelen, Sziget-Szent-Miklóson, Laczházán a Szunyog, az Engel
és a Hermán várja a lovászlegényt s a két Duna négy partján ők
szedik össze a huszárlovakat.</p>
<p>Veszprémbe, Sárbogárdra csak másnap délben ér el a lovászlegény.
Lova tele porral, izzadtsággal. A legény álmos, de még se alszik,
hanem egy kortyra kiissza itcze borát.</p>
<p>Veszprémben Bojnitzer és Marosi együtt hallják az izenetet.
Kegyetlenül pödri a bajuszát mind a kettő. Bojnitzer oda szól
társának: <span class="pagenum"><a name="Page_159" id=
"Page_159">-159-</a></span></p>
<p>– Marosi komám, te csak maradj itthon, nézz körül a lovak
között, én meg majd kinézek a vidékre.</p>
<p>Befogat, kocsira ül s hajt lóhalálában. Másnap reggelre a
Mezőföldről beterel százharmincz huszárlovat.</p>
<p>Sárbogárdon Kohn Mózes és Kohn Simon veszik nyakukba a falukat.
Nem kell nekik se a mágnások, se a szolgabirák segitsége.
Veszélyben a haza. Lóval lehet csak kisegiteni. Ki bizná ilyenkor a
lovat urra, hivatalra? Zsidó kell ilyenkor.</p>
<p>Ma is él az öreg Krausz fehérvári, az előtt kerékteleki lakos,
maga egyedül harmincz lovat terelt össze 48 óra alatt a
Kossuth-huszárok részére.</p>
<p>Hát a czeczei öreg Braun? Most már itt lakik Budapesten, a
Petőfi-utczában. A század első évében született s utolsó évétől
csak egy esztendő választja el. 98 esztendő óta mindig zsidó, mégis
szegény ember, mégis kemény magyar ember, s mégis egészséges mint a
makk.</p>
<p>Pár év előtt még öt esztendő volt hátra a 100 esztendőből.
Nevenapjára összejöttek barátai. Brachfeld gondoskodott jó
borocskáról. Ittak, mulattak, dalolgattak az öregek. Igazán öregek.
Mintha őserdő agg fái dévajkodnának egymással. Egyszer fölkel az
egyik, fölemeli poharát s felköszönti a czeczei öreg Braunt.</p>
<p>– Ábrahám, Izsák és Jákob istene éltessen téged száz
esztendeig!</p>
<p>Dühbe jön e szóra a czeczei öreg Braun, fog a kezébe egy öreg
kést s rohan a szónoknak.</p>
<p>– Megöllek, véredet ontom kutya <span class="pagenum"><a name=
"Page_160" id="Page_160">-160-</a></span></p>
<p>Hejh felugrálnak az öregek e kemény szóra s utját állják a
dühöngőnek.</p>
<p>– Mi az? Ki bántott? Mért akarod azt a nyavalyást megölni?</p>
<p>– De megölöm én, még pedig mindjárt. Hatvan esztendeje vagyok jó
barátja s most mégis azt kivánja a gazember, hogy egy pár év mulva
elpusztuljak.</p>
<p>Igaza volt. Hiszen csak öt éve volt akkor még hátra a száz
esztendőből. Már pedig egészséges embernek azt kivánni, hogy csak
öt évig éljen, csakugyan nagy gorombaság. Alig tudták megkérlelni.
De ez eset óta még se ereszti a szónokot szemei elé.</p>
<p>A kilenczszáz ló együtt volt a negyedik nap reggelén. Brachfeld
reggel kilencz órakor fölkereste a magyar hadügyminisztert s
jelentette neki, hogy a lovak tizenegy órakor ott lesznek a
Károly-kaszárnya udvarán. A jó hadügyminiszter osztrák katona volt
valamikor. Tudta ő, hogy ezt a dolgot négy nap alatt megcsinálni
nem lehet. Nagyot nézett Brachfeldre.</p>
<p>– Jó, jó Brachfeld. Ló majd lesz ott, de hogy huszárló lesz ott:
majd akkor hiszem el, ha Krein ezredes hivatalosan jelenti.</p>
<p>Krein ezredes és Mikhéli főhadnagy vette át a lovakat.</p>
<p>A legénység ott állott már a kaszárnya udvarán. Keményképü,
bátor fiak, napsütötte barna arczczal, pörge bajuszszal. Kerek
kalap, kék ing, kék gatya, dolmány, fekete nyakravaló, sarkantyus
csizma. Oldalukon kard, nyakukban karikás. Lábuk előtt pokrócz,
<span class="pagenum"><a name="Page_161" id=
"Page_161">-161-</a></span> kantár, terhelő, kengyelszij,
kengyelvas. Pestmegyei, Tápió vidéki és jászsági legény
többnyire.</p>
<p>Ezek a Kossuth-huszárok.</p>
<p>A mint a lovat átveszik: minden legény megkapja a magáét. Neki a
lónak a csutakkal. Tisztára, fényesre dörzsölik valamennyit. Jön az
etetés, itatás, abrakolás. Kantárt a fejére, pokróczot a derekára,
terhelőt a pokróczra, kengyelszijat a terhelőre, föl a legényt
valamennyinek a tetejébe.</p>
<p>Igy készült a függetlenségi harcz huszárja.</p>
<p>Este már kivonul a kelenföldi táborba. Minden ló megszokta a
legényt, minden legény megszokta a lovat otthon. Tizenegy nap mulva
jön az ütközet. Tizenegy nap alatt a ló megtanulja a dobszót,
trombita harsogást és ágyudörejt. Megtanulja a sorban, oszlopban,
fejlődésben való lépést, ügetést, vágtatást vezényszóra,
trombitaszóra. És tizenegy nap mulva megveri Jellasichot s
elgázolja, Győrig kergeti hadseregét.</p>
<p>Ezt csinálja meg a német!</p>
<p>Krein ezredes jelenti a hadügyminiszternek: minden ló megvan,
minden ló kitünő ló.</p>
<p>Mészáros Lázár hadügyminiszter felölti diszruháját, ugy fogadja
Brachfeldet. Eléje lép, megfogja jobb kezét s megszoritja
melegen.</p>
<p>– Köszönöm a haza nevében! Igy már legyőzzük az ország
ellenségeit. Ön csodát mivelt. Hogyan tudta ezt megcselekedni?</p>
<p>– Miniszter ur, az én zsidóim jó szivvel megtesznek mindent, ha
jó szóval beszélünk velük. <span class="pagenum"><a name="Page_162"
id="Page_162">-162-</a></span></p>
<p>Hejh zsidó, neked még a neved is csufság! Ha szidni kell
valakit: téged szidnak. Ha ütni lehet valakit: téged ütnek. Ha
áldozat kell száz közügyre: tőled várják az áldozatot. Haragudnod
semmiért se szabad, panaszaidért kinevetnek. Ezer szegényed van:
nem sajnálnak. Tiz gazdag embered van: irigység mar érte. Rossz
embereidet a szemedre hányják, jó embereidért mindenki fukar a
dicsérettel. Mostoha gyermeke vagy a mivelt világnak. Orosz, német,
franczia kikergetne a föld kerekségéből. Csak a mi jó magyar népünk
van meg veled békességben.</p>
<p>Hejh zsidó – száz ellenség rohant meg bennünket ötvenkét év
előtt. Huszárlónak, ágyus lónak, szekeres lónak huszezer ló
kellett. S te összehajszoltad azt és kézre adtad azt felényi idő
alatt, mint a mennyire vállalkoztál. Hova lett volna harczunk
dicsősége, fajunk becsülete, ha nem lett volna lova a
szabadságharcz hőseinek!</p>
<p>Attól a rég porrá vált szép asszonytól tudom, a mit most
elbeszélek.</p>
<p>Haynau német volt, katona volt és hóhér volt. A német is, a
katona is, a hóhér is haragszik a zsidóra. Mekkora lehetett Haynau
haragja?</p>
<p>Voltak emberek, a kik Haynauval higgadtan tudtak
beszélgetni.</p>
<p>S Haynau valamennyitől azt kérdezte: hogyan tudta a magyar
forradalmi sereg és Kossuth kormánya magát egy pillanat alatt
elegendő lóval és alkalmas lóval ellátni? <span class=
"pagenum"><a name="Page_163" id="Page_163">-163-</a></span></p>
<p>Rég meghalt az a boldogtalan ember, alkanczellár egykor, nevét
akár meg se mondjam, a ki semmi rosszat nem sejtve, azt mondta
Haynaunak:</p>
<p>– Könnyü volt az kegyelmes uram. A forradalmi kormány
felhivására a zsidók szedték össze s adták kézre néhány nap alatt a
szükséges lovat.</p>
<p>– Hogyan tudták ezt pénz nélkül megtenni?</p>
<p>– Hitelbe!</p>
<p>– Hitelbe?</p>
<p>Felugrott a szörnyeteg. Lelke haragba, szeme vérbe borult.
Kardjával verte a padlót s orditott nagy indulatában.</p>
<p>– No majd én megtanitom őket, hogy hitelbe többé ne
dolgozhassanak.</p>
<p>Rögtön kirótt az óbudai zsidókra egy millió forint sarczot s azt
behajtotta azonnal kegyetlenül.</p>
<p>Ebből a pénzből emeltünk negyedszázad előtt a magyarországi
zsidók számára magyar papnöveldét.</p>
<p>Ez annak a Haynau-féle zsidó hadisarcznak igaz története.</p>
<p>És az is igaz, hogy a zsidók hitelbe adták a lovakat.</p>
<p>Nem a szegény lókupeczek, hanem a Brachfeldek. Mert nem egy
Brachfeld dolgozott ugy, a hogy elbeszélem, hanem több is és
valamennyi. Utóbb a nagy lószállitóknak alig volt már más nevük,
csak Brachfeld. Még ha Jakab, Izsák, Szról vagy Deutschländer volt
is az igaz nevük.</p>
<p>Megkapta Brachfeld az elismerést irásban a lovakról az
ezredestől s megkapta az utalványt a lovak áráról a
hadügyminisztertől. <span class="pagenum"><a name="Page_164" id=
"Page_164">-164-</a></span></p>
<p>Ezzel az utalványnyal el kellett menni Duschekhez, a bankjegyek,
az aranyak és ezüstök miniszteréhez és a szép asszony
barátjához.</p>
<p>Ne gondoljon ám pedig senki semmi rosszat se Duschekről, se a
szép asszonyról. Mert a szép asszony ugyan keresett sok pénzt, de
azt nem az ország kárára és nem Duschektől szerezte.</p>
<p>Csak az volt a kérdés: melyik utalvány mikor kerül kifizetésre.
Ha a szép asszony sürgette a fizetést, akkor megtörtént az rögtön.
Ha más sürgette: sorára kellett várnia szépen.</p>
<hr class="chap" />
<div class="chapter"></div>
<p><span class="pagenum"><a name="Page_165" id=
"Page_165">-165-</a></span></p>
<h2>A SZÉP ASSZONY TÖRTÉNETE.</h2>
<p class="summary">(Hol fizetik ki a lovak árát? – Brachfeld
Debreczenbe megy. – A bankócsináló gép. – A barkhend ujjas. – A
szép asszony ereje. – Az enyéngi követválasztás. – Az abauj-szántói
zsidó orvos. – Az orosz nagyherczeg nem lesz magyar király. –
Duschek megmenekül. – A szép asszonyra alkonyodik. – A nemzet
bárója.)</p>
<p>Az államnak sok keze van s ha fizetnie kell, ha vállalkozónak,
szállitónak vagy szegény embernek jár a pénz: minden kezén
keresztül megy, mig oda jut, a hová kell.</p>
<p>A pénztárnok az, a ki fizet. Először megnézi a nyugtát. Azután
az embert elküldi az ellenőrhöz. Az ellenőr tovább küldi a
számfejtőhöz. A számfejtő kikeres mindenféle könyvet, irást,
előiratot és főnököt s megvizsgálja: jár-e a pénz, kinek jár a
pénz, mennyi pénz jár, miért jár a pénz. S különös gondja van nem
arra, hogy hibát ne találjon, hanem arra, hogy hibát találjon. Mert
az állam, mikor pénzt hajt be, behajtja azt gyorsan s nem keresi:
milyen ember az, a kitől behajtja. De ha pénzt ád ki: akkor előtte
mindenki tolvaj, csaló, hamisitó, álorczás, a kire vigyázni kell.
<span class="pagenum"><a name="Page_166" id=
"Page_166">-166-</a></span></p>
<p>Ha azonban már elvégre minden rendben »találtatik«: akkor a
pénzért járó embernek be kell bizonyitani, hogy ő nem más, mint
csupán csak ő. Hogy ő se nem bátyja, se nem öcscse, se semmiféle
rokona önnönmagának, hanem ő az önnönmaga. Mert a mig ezt be nem
bizonyitja: addig ugyan pénzt nem lát, ha minden igazsága együtt
van is.</p>
<p>Hát a függetlenségi harcz alatt hogy jutott pénzéhez a
lószállitó?</p>
<p>Csányi László ott lakott Pesten a Koppély-házban. Ő volt a
főember, a ki kiutalta a pénzt.</p>
<p>Brachfeldék szivesen vártak a ló árára. S erre jó okuk volt,
mert akkor is csak várniok kellett volna, ha nem szivesen vártak
volna. Első volt a honvéd és lova és fegyvere.</p>
<p>A moóri csatát elvesztettük. Jött Windischgräcz Pest felé, mint
a förgeteg. Pár nap alatt itt is lesz.</p>
<p>Siet Brachfeld Csányi Lászlóhoz a ló-nyugtával: vezesse rá az
utalványt. Kocsi áll Csányinál a kapu előtt.</p>
<p>A kocsi tele mindenféle utipodgyászszal.</p>
<p>Az öreg huszár, a napoleonkori öreg huszár áll elébe. Nagy
tarisznyába gyömöszöl mindenféle utravalót.</p>
<p>– A nagyságos urral szeretnék beszélni.</p>
<p>– A miből ugyan semmi sem lesz.</p>
<p>– Én vagyok a Brachfeld.</p>
<p>– A kend baja az, nem az enyém.</p>
<p>Nagyon udvarias volt a vén huszár, hogy a gazdag zsidót kendnek
szólitotta. <span class="pagenum"><a name="Page_167" id=
"Page_167">-167-</a></span></p>
<p>Szerencsére nyilt az ajtó, jött ki Csányi. Asztrakán süveg a
fején, bunda a vállán, botosok a lábain. Kegyetlen hideg tél volt e
január harmadik napja. Ment a függetlenségi kormány
Debreczenbe.</p>
<p>– No Brachfeld, mi jó szél hordozza itt?</p>
<p>– Erre a kis nyugtára szeretném, ha Nagyságos uram rá vezetné az
utalványt Duschekhez.</p>
<p>– No ezt hát még elvégezzük.</p>
<p>Az a kis nyugta szólt hetvenezer forintról. A ló áráról.</p>
<p>Most az ilyen apróságot a vámházban fizetnék ki.</p>
<p>Akkor pedig a vámház helyén a Dunának egy nagy öble állott tele
vizzel. Ugy nevezték: A molnárok tava. Ez volt a dunai malmok téli
kikötője. Most is tele volt dunai malommal. A malmok lábnyi vastag
jégbe fagyva. Nem őrizte a malmokat más, csak az isten meg a
patkányok. Szép napos időben egy csomó vihánczoló kölyök mindig ott
ácsorgott a partokon. Leste a mint a patkányok mennek látogatóba
egyik malomból a másikba. S dobálta őket apró kavicsokkkal. Volt
kavics a Dunaparton elegendő.</p>
<p>A patkányok ugyan Duschek helyett ki nem fizették a lovak
árát.</p>
<p>De hol volt akkor már Duschek is?</p>
<p>Valahol a Hortobágyon.</p>
<p>Ő már néhány nap előtt elindult a bankócsináló gépekkel és
emberekkel, a bankópapirossal és a sok istentelen protokolummal.
Bankópapirost ötszáz mázsát kellett Debreczenbe vinni. Száz kocsi
szállitotta csak a <span class="pagenum"><a name="Page_168" id=
"Page_168">-168-</a></span> papirost. Mert akármilyen hires
nevezetes, gazdag város Debreczen városa: azért bankópapirosa még
se volt se azelőtt, se azóta, se akkor. Három millió aranyja,
ezüstje volt a magyarnak, mikor függetlenségi harczát megkezdette.
Ma épen másfél napra lenne elég béke idején. Akkor pedig egy évig
hadakoztunk vele, pedig két európai nagyhatalommal verekedtünk. A
mi még kellett hozzá, azt előteremtette a hősi elszántság, a
bankócsináló gép, ezer mázsa bankópapiros és a zsidó.</p>
<p>Volt hát Brachfeldnek már utalványa, csak embert kellett
keresni, a ki kifizeti.</p>
<p>Ha Windischgräcznek mutatja be: akkor felakasztják. Az lesz a
fizetés.</p>
<p>Ha eltagadja, elégeti vagy bizonytalanra vár vele: akkor sohase
látja pénzét.</p>
<p>Nincs egyéb választás: jó két lovu paraszt kocsira felülni s
neki vágni a télnek, fagynak, alföldi sivatagnak, el napkelet felé
Debreczenbe. Vagy megeszik a farkasok, vagy agyonütik a betyárok,
vagy megkapja pénzét jó szerével.</p>
<p>Ma is érdekes lenne az utazás nyitott paraszt kocsin hóban,
fagyban, téli zimankóban Debreczenig. Hát ezelőtt ötven
esztendővel?</p>
<p>Egyik nap késő éjszakáján bevetődik Nádudvarra. Azt se tudja:
micsoda falu, micsoda város. Minden ablak sötét, sehol senki ébren,
vendégfogadónak se hire, se hamva, lovak elfáradtak, emberek
elgémberedtek, szél szitálja a havat az utczán, kutyák feleselnek,
kakasok szólnak; más életnek, egyéb hangnak semmi <span class=
"pagenum"><a name="Page_169" id="Page_169">-169-</a></span> nyoma.
Utczai lámpa van ugyan Bécsben, Párisban, sőt már Pesten is, de
annak fénye Nádudvarig el nem világit. A mivel Nádudvar egy csöppet
se törődik.</p>
<p>De a város végén még is ég a gyertya egy ablakban. Ott lakik a
Kakuk zsidó. Azért hivják Kakuknak, mert ha tüsszent, mindig ugy
szól, mint a kakuk madár. Különben pedig németszabó volna. Szegény
az istenadta, mint afféle németszabó Nádudvaron. Mit is keres
németszabó Nádudvaron? Hiszen nem jár ott más pantallóban, csak a
gatyás galamb. Abból is csak egypár van a tisztelendő urnál.</p>
<p>De hát gyertya mégis ég az ablakban.</p>
<p>Brachfeld bezörget, bemegy, szivesen látják. El is fér a
szobában, ha a bundáját kint hagyja a konyhában. Az egész szoba
akkora, mint egy jóravaló szekrény. S már be is költözött oda
éjjeli szállásra Altstädter veszprémi zsidó s két veszprémi
szürszabó. Az egyik Vörös Sándor, nekem egykor közel harmincz év
előtt lelkes, hü választóm. A másiknak nevét elfeledtem.</p>
<p>Vacsora is akadt: meleg burgonyaleves. A forró viznél többet
ér.</p>
<p>A lovakat is beköthetik, de nem az istállóba, mert az nincs,
hanem a kamarába, a honnan előbb ki kell dobálni a sok ócska
rongyot. Reggelire már van tej is, szalonna is, puha kenyér is.
Hatalmas lakoma. Kell is fizetni fejenként tizennégy forintot,
lovanként három forintot. Jámbor Kakuk zsidó, öt esztendőre
beszerezte házbérét egyetlen éjszakán.</p>
<p>Ugy kell neki! <span class="pagenum"><a name="Page_170" id=
"Page_170">-170-</a></span></p>
<p>Duschek pedig nem henyélt. A mint gépe és papirosa Debreczenbe
ért: a legelső éjszakán már berendezett mindent, hogy mire a nap
fölkel: ontsa gépe a bankót.</p>
<p>Ott volt mühelye és raktára a nagy kollégium földszinti
helyiségeiben. Egyik szobában egy nagy vasalt szekrény tele kész
bankóval. Rozzant ajtóit, rozzant ablakjait uj lakatok, városi
hajduk, uj honvédek őrzik. Minek őrzik? Ki orozna a nemzet
kincséből? Hogy merne belépni tolvaj istennek szentegyházába?</p>
<p>Duschek nem ott lakott, hanem a nagy kollégium mellett egy
kisded házban, csak egy szük utcza választotta el a kollégiumtól.
De a szekrényes szoba mellett is volt hivatalszobája.</p>
<p>Festett asztal, fapad, nehány festett faszék, mosdószekrény és
egy fiókos fali szekrény: ez volt a szoba minden butorzata.
Tükörnek, csillárnak, szőnyegnek semmi nyoma. De volt egy fali
fogas. Azon lógott egy szürke posztóköpenyeg, egy fekete kabát és
egy barkhendből készült rövid ujjas mellény.</p>
<p>Mi a barkhend?</p>
<p>A barkhend pamutból készült ócska, bolyhos vászon. Egyik oldala
se fényes. A szine vagy kékre, vagy szürkére, vagy vegyes bágyadt
koczkákra festve, a viszája szintelen szürke bolyhosság. A világ
legolcsóbb kelméje. Tizenhat váltókrajczár volt rőfe s még ma se
drágább tizenöt krajczárnál. Kapczaruhának szokta használni a
középosztály, mellénynek a legszegényebb ember, alsó szoknyának a
legszegényebb asszony. <span class="pagenum"><a name="Page_171" id=
"Page_171">-171-</a></span></p>
<p>Nos hát ilyen barkhendből készült rövid ujjas mellényt viselt
Magyarország pénzügyminisztere magánlakásán és hivatalszobájában. A
fekete kabátot csak szükségből öltötte fel.</p>
<p>Minden nap egy millió bankót nyomatott ez a miniszter. Ki vette
számon? Ki ellenőrizte? Az a néhány hivatalnok, ki vagy elhalt,
vagy világnak futott, vagy a harczban hullott el, vagy a
tömlöczben, vagy az akasztófán. S a kinek ellenőrizetlen volt kezén
minden nap egy millió: az az ember két forintos kabátban járt.</p>
<p>Pedig ott volt mellette a szép asszony is. A csodaszép
balatonfüredi Gutthardtné. A ki csikorgó hidegben elment vele,
elment utána Debreczenbe. A ki szerette a minisztert, azt a rideg
szürke hivatalnokot még barkhend ujjasában is. S a kiért rajongott
az a miniszter, mintha csak ifju müvész lett volna.</p>
<p>Hejh pedig a szép asszony két szép szeme nagy hatalom. Megöl az
ő nézésével. Leszedi a csillagot az égről, kiveszi a kincset a
szekrényből, kilopja az önérzetet a szivből, a hősi elszántságot a
honfilélekből.</p>
<p>A szép asszony két szép szeme.</p>
<p>Keresztültör a várak falán, a királyi paláston, a papok
biboröltönyén, a férfi komolyságán s a hitvesi hüségen. Mi tud
annak ellentállani?</p>
<p>A barkhend ujjas. Azon nem hat keresztül se könyje, se
lángja.</p>
<p>Korán reggel bemutatja Brachfeld a hetvenezer forintos utalványt
Duscheknek. <span class="pagenum"><a name="Page_172" id=
"Page_172">-172-</a></span></p>
<p>– Volt ön Gutthardtnénál?</p>
<p>– Nem voltam miniszter ur, nem is megyek, sietős az utam.</p>
<p>Akkor a barkhend ujjasában volt a miniszter. Átment a
kollégiumba, felnyitotta a szekrényt s szó nélkül kifizette a
pénzt.</p>
<p>A zsidó pedig sietett vissza a tenger pénzzel Buda pestre.
Hiszen ha Windischgräcz föl nem akasztja: megint csak kell lovat
vennie a honvédek számára. De miként jusson vissza Budapestre? Ez
volt a kérdés.</p>
<p>Dehogy volt ez kérdés. Nem lehet a lókereskedőt megakasztani.
Aztán Windischgräcz jámbor ember volt. Csak a Duna balpartját
őriztette. Szentül hitte, hogy háta mögött már mindenki jó barátja.
Tétény felől az jött be Budára és Pestre, a ki akart. S az osztrák
főhadiszálláson csak oly biztosan jártak-keltek a magyar sereg
kémjei, mint akár Debreczenben. Csak Promontor és Budaörs felől
kellett bejönni.</p>
<p>Mi lett utóbb a szép asszonyból?</p>
<p>Hosszu története van ennek, de ez a történet már nem tartozik a
Balatonhoz. De egyszer-kétszer még is érinti azt.</p>
<p>Az enyéngi kerület képviselője a 48-diki országgyülésen Bocsor
István volt. Enyéng szülöttje, pápai tanár, kemény hitvallásu
magyar ember. Nagy tudós, de a remek gondolkozásu csöndes tudósok
fajából. Nekem is kedves tanárom volt. Az akadémia sohase
választotta be tagjai közé, pedig sok és szép és uttörő tudományos
munkája jelent meg, – de pápai kiadásban. <span class=
"pagenum"><a name="Page_173" id="Page_173">-173-</a></span></p>
<p>Ez volt egyik büne. A másik pedig az volt, hogy Szent István
királyról megirta, hogy az nem volt se szent király, se nagy
király, mert német lányt vett el feleségül, mert ő csinálta meg a
némettel először a közös ügyeket s mert ő kezdte meg nálunk a latin
és német nyelvek elültetését.</p>
<p>– Ez a két nyelv amici, olyan átok a magyar nemzeten, mint a
szerb tövis a mezei gazdán. Ma se tudtuk, sohase tudjuk
kiirtani.</p>
<p>Igy beszélt tanitványainak.</p>
<p>Történettudós létére ugy gondolkodott, hogy ha a némettel
összeveszünk, vagy legyőzetés vagy árulás, de az egyik bukásra visz
bennünket. Ez ok miatt az országgyüléssel együtt nem ment el
Debreczenbe, hanem visszafelé keresztül tört Windisgräcz táborán s
elment haza Enyéngre, Pápára.</p>
<p>A debreczeni nemzetgyülés azonban gondolt egyet, a távolmaradt
képviselőkre körözvényt bocsátott ki s elrendelte, hogy a ki ennyi
s ennyi idő alatt székét el nem foglalja s távollétét nem igazolja:
helyét üresnek mondja ki. Bocsor István se meg nem jelent, se nem
mentegetődzött s igy az enyingi kerület megürült.</p>
<p>Ez a kerület a füzfői öböltől a Sióig ráfekszik a Balatonra. A
szép asszony rábirta Duscheket, hogy vállalja el az enyéngi
képviselőséget. Ki tudja: minő terve volt a szép asszonynak? Ki
tudja: miért ábrándozott vissza a szép Balatonra?</p>
<p>Duschek közölte a dolgot Kossuthtal. Kossuth, a kormányzó, irt
egy szép magánlevelet az alispánnak: <span class="pagenum"><a name=
"Page_174" id="Page_174">-174-</a></span> Kenesei Kenessey Antal
urambátyámnak, a levélben ajánlotta Duscheket. Az alispán irt a
szolgabirónak Nagybaráti Huszár Pongrácz urambátyámnak s aztán
alispán szolgabiró, esküdt, nyakukba vették a kerületet, beszéltek
minden falusi biróval, jegyzővel és előljáróval s lelkükre
kötötték, hogy meg kell választani Duscheket, az ország
pénzügyminiszterét, mert Kossuth apánk, az ország kormányzója ugy
parancsolja.</p>
<p>– Parancsolja?</p>
<p>Ez a szó volt a hiba.</p>
<p>Mezőföldi magyar ember parancsszóra meg nem választ senkit. Volt
kéznél egy ékesszavu, érczes hangu, jókedvü kálvinista káplán:
Cserky István. Őt választotta meg. Ugy megbukott Duschek, mint a
parancsolat.</p>
<p>A kálvinista káplánnak akkor husz forint volt az esztendei
fizetése. Azt hiszem, ma sem több ötven forintnál. Mai napság
merjen csak egy kálvinista segédlelkész a pénzügyminiszter ellen
valahol föllépni képviselőjelöltnek!</p>
<p>Duschek sorsa az lett, a mi a függetlenségi kormányé.
Debreczenből Pestre, Szegedre és Aradra költözött s utóbb osztrák
fogságba került. Az egész világ bámulatára azonban se föl nem
akasztották, se sulyosan el nem itélték.</p>
<p>Pedig ő is elfogadta a függetlenségi határozatot s ő is
trónjavesztettnek mondta ki Ferencz József császárt.</p>
<p>Ő is minisztere volt a függetlenségi kormánynak s a hősi harcz
diadalmaihoz mindvégig ő szolgáltatta a pénzt. <span class=
"pagenum"><a name="Page_175" id="Page_175">-175-</a></span></p>
<p>Minden függetlenségi minisztert fölakasztottak a ki el nem
menekült. S ha volt hóhérlogikája Haynaunak: akkor Duscheknek kötél
által kellett meghalnia.</p>
<p>Volt hóhérlogikája s Duschek még is megszabadult.</p>
<p>Áruló volt talán Duschek alattomban? Nem.</p>
<p>Becsületes magyar ember volt minden izében. Megmentette őt a
szép asszony.</p>
<p>Mikor Haynau Komárom várának átvétele után Pestre jött s gróf
Batthyányit, Csányi Lászlót, báró Perényi Sigmondot, Szacsvayt s
társaikat kivégeztette: szemlét tartott hadserege fölött, Pest és
Buda helyőrsége fölött. Katonái kopottak és rongyosak voltak. A
katonáknak még diszruhája is szenny és foszlány volt. A fehérnemü
rég lemállott testükről s a hosszu táborozás férgei hemzsegtek
rajtuk.</p>
<p>A hóhérnak volt érzéke a katonai disz iránt. Kegyetlenül
összeszidta a bécsi hadügyi kormányzatot, törzstisztjei csak ugy
ámultak-bámultak rajta. Rögtön irt is Bécsbe sürgetni az uj
ruházati fölszerelést.</p>
<p>A szemlére kiment a szép asszony is. A szemle azon a vidéken
volt a tábori kórház körül, a hol most az elevátor és közvágóhid
fekszik. A szép asszony fiakkerről nézte végig a hadi szemlét.</p>
<p>Még az napon fölkereste a hóhért. Valami Friedberg nevü
segédtisztjét találta ott. A szép asszony követelte, hogy rögtön
jelentse őt be a hóhérnál. A segédtiszt lehetetlennek tartotta, a
hóhér nem is volt már otthon, valami kaszinóba vagy valami
látogatóba ment. A segédtiszt tudta: hová. <span class=
"pagenum"><a name="Page_176" id="Page_176">-176-</a></span></p>
<p>Gutthardtné egyszerü, de előkelő és értékes öltönyben volt.
Ragyogó szépségének fényét, melegét és illatát fokozták nagybecsü
ékszerei. Friedberg százados tagadó feleletét föl se vette. Kért
egy levélboritékot.</p>
<p>A fiatal és udvarias százados sietett levélboritékot adni. A
szép asszony bele tett egy névjegyet. »Madame Gutthardt.« És bele
tette Paskievits herczegnek egy ajánló levelét és Konstantin orosz
nagyherczegnek egy látogatójegyét.</p>
<p>Hol vette ezeket a szép asszony.</p>
<p>Ki tudná azt?</p>
<p>Volt Abauj-Szántón egy zsidó orvos, dr. Weiser. Apja Weiser
Károly budapesti királyi közjegyzőnek. Az orvos neje: Amália orosz
lány. De 1849-ben már jó magyar. Magas miveltségü hölgy volt. Nem
tudom: él-e még. A magyaron kivül a német, franczia és orosz
nyelvet is kitünően beszélte s müvész volt a zongorán.</p>
<p>Paskievits herczeget hozzá szállásolta be a városi előljáróság.
Egy hétig volt nála. A volgamelléki bájos orosz népdalokat örömest
hallgatta magyar házi urnőjétől a különben komor és agguló orosz
herczeg. A magyar népdalokat nem akarta hallani. Nem értette
meg.</p>
<p>De megértette és megszerette Konstantin nagyherczeg. Ő is ott
volt szállva három napig. A balaton-füredi szép asszony itt
találkozott Paskievits herczeggel is és Konstantin nagyherczeggel
is nem egyszer.</p>
<p>És a hogy elbeszélte, jelen volt akkor is, a mikor Weiserné a
legszebb rimavölgyi és tiszavidéki népdalokat verte s a mikor ezek
édes-bus dallama ránehezedett a <span class="pagenum"><a name=
"Page_177" id="Page_177">-177-</a></span> nagyherczeg szivére.
Támlásszéken hátra dőlve, hallgatta az ismeretlen dalokat s
merengve nézett ki az asszonyok feje fölött az ablakon át a
világba.</p>
<p>Az orosz-magyar asszony egyszer csak félben hagyta a
zongorázást. Oda fordult a nagyherczeghez:</p>
<p>– Fenség, tetszik Önnek a magyar dal?</p>
<p>– Nagyon tetszik.</p>
<p>– Hát szerezze meg magának a magyar népet is. Egy szavától függ
s a magyar nemzet fenségedet választja királyává.</p>
<p>Az orosz nagyherczeg mosolygott. Aztán fejét tagadólag
rázta.</p>
<p>– Nem lehet.</p>
<p>Egy perczig hallgatott. Mit gondolhatott ez idő alatt? Azután e
szavakat ejté ki:</p>
<p>– Nagyon szomoru a magyar dal.</p>
<p>A szép asszony rögtön felelt rá.</p>
<p>– Vidám lesz az, ha fenséged lesz a magyarok királya.</p>
<p>Német nyelven folyt a társalgás. A nagyherczeg elkomolyodott
arczczal mondá:</p>
<p>– Hagyományaink ezt nem engedik meg.</p>
<p>Pár nap mulva nem csak két zsidó asszony ajánlotta fel
Konstantin orosz nagyherczegnek Szent István koronáját.</p>
<p>Sejtette ezt a szép asszony? Vagy volt-e ebben része neki
is?</p>
<p>Ez a találkozás, ez a társalgás megfejti azt a rejtélyt, miért
lehetett a szép asszonynak látogatójegye az orosz fővezértől is, az
orosz nagyherczegtől is. <span class="pagenum"><a name="Page_178"
id="Page_178">-178-</a></span></p>
<p>Friedberg százados nagy szemeket meresztett, mikor a látogató
jegyeket meglátta. De a szép asszony nem hagyta sokáig bámulni.
Leragasztotta a levélboritékot s oda adta Friedbergnek.</p>
<p>– Keresse föl százados ur kérem Haynau ő excellencziáját, én
addig majd itt várakozom s kérem, adja át neki levelemet.</p>
<p>Egy óra mulva otthon volt a hóhér s fogadta a szép asszonyt.</p>
<p>– Kegyelmes uram, én ma végig néztem a hadiszemlét. Láttam, hogy
a katonák ruhája rongy és szenny. Tudom, hogy fehérnemüik
nincsenek. Azt is láttam, hogy excellencziád kedvetlen és bosszus e
miatt. Bécsből nem kap fehérnemüt három hónap előtt, én ellátom
hadseregét fehérnemüvel három nap alatt.</p>
<p>A hóhér két kézzel egyenesre huzta araszos hosszuságu két kajla
bajuszát s ugy nézte a szép asszonyt. Bámulatba ejtette az asszony
szépsége és bátorsága. S a két látogatójegy.</p>
<p>– Hol veszi Ön három nap alatt azt a sok fehérnemüt?</p>
<p>Az asszony észbomlasztó mosolylyal billentette meg vállát.</p>
<p>– Akárhol veszem! Hátha már készen is van? Hátha én már régen
számitottam arra, hogy készletet gyüjtök össze vagy a magyar, vagy
az orosz, vagy az osztrák hadsereg számára?</p>
<p>– Miért nem jelentkezett Ön juliusban, mikor én itt Pesten
katona fehérnemüre pályázatot hirdettem? <span class=
"pagenum"><a name="Page_179" id="Page_179">-179-</a></span></p>
<p>– Mert Exczellencziáddal akkor személyesen nem találkozhattam s
ajánlatomnak árát nem szabhattam.</p>
<p>– S mi az ára?</p>
<p>– Az a mit Exczellencziád juliusban megszabott. De azonfelül még
az is, hogy Duscheknek a haja szála se görbüljön meg.</p>
<p>– Mi köze Önnek Duschekhez?</p>
<p>– Barátom volt.</p>
<p>Igy adta el a szép asszony a hóhérnak azt a negyvenezer
inget-gatyát, melyet Liebmannal a honvédhadsereg számára
készittetett s melyet ez már nem vehetett át.</p>
<p>S igy mentette meg Duscheket az akasztófától.</p>
<p>De igy lett aztán a szép asszony Pesten mindenható mindaddig,
mig itt a hóhér uralkodott.</p>
<p>És még azután is, mig a solferinói csata be nem következett. És
mig ragyogó szépségének sugarai el nem halványodtak.</p>
<p>Balaton-Füredre még ellátogatott egy-két nyáron át. Rokonai
föl-fölkeresték Vár-Palota és Veszprém vidékéről s ő meglátogatta
őket. Elvált férjével is szivesen váltott egy-egy szót.</p>
<p>– Jer vissza hozzám, visszaveszlek!</p>
<p>Szegény kis szabó. Megkeresett naponta két-három forintot, a
szép asszony pedig duskálkodott a százezrekben.</p>
<p>– A mikor én tehozzád visszajönnék, akkor te már nem vennél
vissza feleségnek.</p>
<p>De a világ mégis megváltozott körülötte.</p>
<p>A savanyuviz-forrása csak ugy buzgott, mint máskor. A szolgák és
hajduk csak ugy hajlongtak előtte, mint <span class=
"pagenum"><a name="Page_180" id="Page_180">-180-</a></span> régen.
Vén cserfái az erdőnek, vén hársfái a sétálónak, meredek jegenyefái
az alsó partnak csak ugy illegették előtte lombjaikat, mint évek
előtt. Napsugár az égen, csillagfény az éjben, felhők és ábrándok
képe a Balaton tükrén csak ugy játszott gyönyörüségére, mint
egykoron.</p>
<p>Hanem az emberek más szemmel néztek rá. Szép volt, ragyogó volt
még, de a legyeskedők már elmaradtak. Egy rokon nővel sétálgatott
magánosan. Megtudták valahogy s elsuttogták róla, hogy az osztrák
hatalom embereivel jó barátságban él.</p>
<p>S nem mondták meg neki a hidegség okát.</p>
<p>Csak a nemzet bárója mondta meg.</p>
<p>Ki volt a »nemzet bárója?«</p>
<p>Hejh, ha azt valaki igazán tudná! Jókai harmincz esztendeig
ismerte, én közel negyven esztendeig: sohase tudtuk meg, kicsoda,
mi a neve, honnan való.</p>
<p>Agglegény volt. Zömök termet, jól megtermett idomokkal. Hatalmas
fő tüzes fekete szemekkel, római orral, borotvált arczczal. Csak
szép fekete bajusza volt mindig huszárosan kipödörve és csak fekete
hullámos haja gondosan fodoritva. Szép férfi mindig, még öreg
embernek is nyalka öreg ember. Mikor kezdődött vendéghaja s mikor
lett deressé bajusza: megmondani senki se tudta.</p>
<p>Mindig fehér mellényben, fekete kabátban s magyar sarkantyus
csizmában járt. Se Haynau, se a divat őt ettől el nem riasztotta.
Nyaka körül nagy szines kendő, kissé olaszos alaku nagy karimáju
kalapja mindig hetykén félfejére csapva. Divatos pálcza a kezében,
<span class="pagenum"><a name="Page_181" id=
"Page_181">-181-</a></span> értékes gyürük ujjain, maroknyi fityegő
zsebbeli órájának vastag aranylánczán.</p>
<p>Mindig jókedvü. Mindig harsány hangon beszélt mindenkivel. Telét
Budapesten, nyarát Balaton-Füreden töltötte. Minden embert, minden
nagy embert és minden szép asszonyt ismert az egész országból. Nem
jött olyan fiatal menyecske Balaton-Füredre, a kinek a
nagymamájával el ne járta volna a ballagót és a ropogóst, mikor az
még lány volt.</p>
<p>Több, mint ötven éven át volt állandó vendége Balaton-Fürednek.
Tíz apátur és tizenkét perjel dőlt ki mellőle. Három nemzedéknek
látta támadását, enyészését. Őt megváltozni nem látta senki.</p>
<p>Sokan azt mondják: borbély volt valamikor suhancz korában.</p>
<p>Nem tudom, de nem hiszem.</p>
<p>Sokan azt mondják, az idősebb nőknek, a tüzesebb menyecskéknek
udvarolt.</p>
<p>Nem tudom, de elhiszem.</p>
<p>Tartott lakásán egy kis játékszobát. Volt belőle haszna, de nem
sok haszna. A kártyapénzt csak nagyon szerény összegben fogadta
el.</p>
<p>Birtoka, foglalkozása, ipara, kenyérkeresete semmi nem volt. De
azért ur volt, gavallér volt tetőtől talpig minden időben. Élődi
volt, de ezt a közönség soha észre nem vette.</p>
<p>Ezer adoma szól róla.</p>
<p>Szellemes és ledér ötleteivel könyvet lehetne megtölteni.
<span class="pagenum"><a name="Page_182" id=
"Page_182">-182-</a></span></p>
<p>Deák Ferenczet ő nevezte el a »haza bölcsé«-nek. Azelőtt csak
»Zala bölcse« volt a neve.</p>
<p>A házas élet üdvös voltáról beszéltek előtte. Olyan az, ugy
mondták, mint a suba, megvéd az idő viszontagságától. »Már én csak
olyan subát nem veszek magamra, a melyet le nem tudok aztán vetni.
Ha pedig mégis levetném: más melegedik alatta.«</p>
<p>Simon apát megszólitja:</p>
<p>– Öregszünk báró; – most már a templomra is kellene ám
gondolni.</p>
<p>– Minden nap látom főtisztelendőségedet, a mint templomba megy,
de azt is látom, hogy nem sokáig marad ott, hanem ebédre, vacsorára
mindig kijön. Hát miről jó az?</p>
<p>Kemény magyar volt. Senkinek se engedte meg, hogy németül
beszéljen. A pinczérek ugy féltek tőle, mint a jégesőtől. Tüskés
megjegyzéseivel a grófoknak és báróknak is mindig nyakukon ült.</p>
<p>A nemzeti szinmüvészetet nem hagyta éhezni. Minden nap órákig
hajszolta a közönséget, hogy a szinház üres ne maradjon.</p>
<p>Mikor a nemzeti szinház ott a fürdőtelepen megnyilt, kiment a
falvakba, Balaton-Füredre és Arácsra, hogy a mezei gazdát és a
paraszt népet is rábeszélje: járjon a szinházba.</p>
<p>Szinház: ki az ördög hallotta ennek hírét? Mi lehet az?
Komédiást láttak már a falvak, de csak olyat, a ki maga ment oda
helyükbe. Kóczot evett, tüzet fujt és száz rőfös piros selyem
szalagot huzott ki gyomrából. <span class="pagenum"><a name=
"Page_183" id="Page_183">-183-</a></span> Ez azután mulatság. Ez
megérdemli a két váltó garast. Nem is tudom, miért hagytak föl
ezzel a büvészek és ezermesterek. Ma is nagyobb gyönyörüség lenne
ez a népnek, mint a gyürüeltüntetés, kardnyelés,
kártyalapdázás.</p>
<p>Keserves harczokat kellett vívni a nemzet bárójának a jókedvü
parasztok röhögése ellen. Mert a nép jól ismerte őt s már nevetett,
ha látta is.</p>
<p>Odaszól a báró egy suhanczhoz, a ki leghangosabban nevetett:</p>
<p>– Hogy hivnak öcsém?</p>
<p>– Csepeli Jóska a nevem.</p>
<p>– Hát öreg apád él-e?</p>
<p>– Nem él biz az.</p>
<p>– Ismerted-e?</p>
<p>– A világon se voltam még, a mikor meghalt.</p>
<p>– No akasztani való, hát holnap az öreg apád elevenen ott lesz a
szinpadon.</p>
<p>Ez már beszéd volt. Erre aztán elámult, elhallgatott
mindenki.</p>
<p>Másnap a fele falu ott volt a szinházban, hogy meglássa a
Csepeli Jóska öreg apját. Ügyes művész találó jelmezzel, vidékbeli
bajuszszal és beszéddel ugy oda állitotta az öreg Csepeli
Bénjámint, hogy az emberek hazamenet majd agyon verték egymást a
fölött való vitájukban, hogy hát csakugyan az öreg Csepeli volt-e
az, vagy csak a képemása?</p>
<p>Halálos holtáig igy támogatta a nemzet bárója a balaton-füredi
nemzeti szinmüvészetet. <span class="pagenum"><a name="Page_184"
id="Page_184">-184-</a></span></p>
<p>Nos hát ez a nemzet bárója volt az, a ki a szép asszonynak
megmondta az igazságot.</p>
<p>– Csókolom a kezét babám, ragyogó szép asszonyom, van egy kedves
dalom, meghallgatná-e, ha eldalolnám?</p>
<p>– Ne bolondozzék báró! Micsoda dala volna nekem?</p>
<p>– Bizony szép kis dal az! Elmehetsz már házam előtt; nem
vigyázlak, mint azelőtt; – ha szólok is egyet-kettőt: de azt se
ugy, mint azelőtt!</p>
<p>Aztán oda hajolt a füléhez s ugy sugta neki:</p>
<p>– Három esztendeig ne jőjjön ide nagysád, mert az urak önnel
szemben megnémultak.</p>
<p>Igy maradt el Balaton-Füredről a szép asszony.</p>
<p>Azután sok pénze lett. Zitterbarth épitővállalkozónak üzlettársa
lett. Együtt épitették a gellérthegyi czitadellát s együtt
vesztették el vagyonukat is. Ennek épen negyven éve.</p>
<p>A szép asszonynak azért maradt még némi pénze s Kis-Tétényben
szőleje és szép nyaralója. A nyaraló most is megvan, a szép asszony
épen most husz éve, hogy meghalt. Szeretett és vétkezett. De volt
szive is. Talán porai röpködnek most már a napfényben, a hol egykor
ő oly sokáig ragyogott.</p>
<hr class="chap" />
<div class="chapter"></div>
<p><span class="pagenum"><a name="Page_185" id=
"Page_185">-185-</a></span></p>
<h2>VÖRÖSMARTY.</h2>
<p class="summary">(Mi a költő? – A nagy költő alakja. – A
halász-ebéd. – Az utolsó dal. – Tamassa Pál. – A vén táblabiró
erényei. – Gyüjtsétek össze a nagy költő emlékeinek nyomait.)</p>
<p>Bizay pedig, a nemzet bárója, tovább mulattatta a füredi
közönséget.</p>
<p>De sohase csinált szentebb dolgot, mint a mikor Vörösmartynak
csinált egy arany napot. Az utolsó napot, melyen a nemzet nagy
költője még egyszer boldog volt. Elfeledte nemzete bukását,
eszményeinek romba dőltét, reményeinek elsorvadását s hanyatló
életének minden keserüségét. S együtt dudolta barátaival Farkas
Miska hegedü szavára:</p>
<p>Hess légy, ne szállj rám, beteg vagyok ám én! Adj egy csókot
magyar lányka: meggyógyulok ám én!</p>
<p>Ezt dudolta utoljára halála előtt három hónappal,
Balaton-Füreden a fürdő közelében, az arácsi halásztanyán.</p>
<p>Vörösmartyt akkor láttam először és akkor láttam <span class=
"pagenum"><a name="Page_186" id="Page_186">-186-</a></span>
utoljára. De jól megnéztem. Siheder észszel, de tudtam már: ki ő s
mije a nemzetnek.</p>
<p>Kovács János volt első tanitóm az elemi iskolában. Végzett pápai
diák, később egresi kálvinista pap. Vére és vallása és tudománya
szerint erős érzésü magyar.</p>
<p>Az ábéabot a Szózaton kezdte tanitani. A hogy a jesibában kell a
bókhernek a zsidó szentirást tanulni: ugy kellett nekünk tanulni
azt: Hazádnak rendületlenül légy híve oh magyar! Mikor pedig már
irni tudtunk: le kellett ezt irnunk. Még pedig nem mindennapi
papirosra. Valami fényes, sima, erős, kissé kékes vagy zöldes szinü
papirost szerzett e czélra, azóta se került kezembe ilyen
papiros.</p>
<p>– Minden nap elhozzátok gyerekek, minden nap látni akarom,
megvan-e ez az irástok. El ne veszitsétek, be ne piszkoljátok,
éjjel a fejetek alá tegyétek, reggeli és estéli imádság előtt
mindig elmondjátok; édes apátokat, édes anyátokat rá
megtanitsátok.</p>
<p>Hazádnak rendületlenül légy hive oh magyar!</p>
<p>– Mert ezt gyerekek Vörösmarty Mihály irta. A mi édes
nemzetünknek legnagyobb költője. Tudjátok-e mi a költő?
Megmagyaráztam a Hübnerben, hogy hajdanában az isten, mikor
beszélni akart az emberekkel, prófétákat küldött az emberek közé,
azoknak mondta meg mondanivalóját s istennek izenetét azok adták
tudtára az embereknek. Mai időben az isten a költők utján adja
tudtunkra izenetét. Legtöbb izenetét és legszebb mondani valóját
Vörösmarty Mihályra bizta. Ő neki hagyta meg, hogy eljönne hozzánk,
magyarokhoz s <span class="pagenum"><a name="Page_187" id=
"Page_187">-187-</a></span> mondaná meg nekünk, hogy ébredjünk föl
valahára s szeressük hazánkat. Ez a Szózat is istennek izenete
hozzánk. Ugy megtanuljátok, mint az ó-testamentomi próféták
intését.</p>
<p>Igy magyarázta meg nekünk Vörösmartyt és a Szózatot.</p>
<p>Ilyennek képzeltem én Vörösmartyt. Csodálatos képzelet volt
ez.</p>
<p>Volt egy derék, kitünő birtokos és nemes öreg barátunk a
vármegyében. Molnár Dénes tótvásonyi birtokos s 1848-ban a
nagyvázsonyi kerület képviselője Pesten is, Debreczenben is. Molnár
Aladár barátomnak s kortársamnak és egykori képviselőtársamnak édes
apja, talán szegrül-végről rokonom is. Abban az évben s később
haláláig balaton-füredi szőlejében lakott s én Aladár fiával
gyakorta együtt voltam. Ezen a napon ezt mondta nekünk:</p>
<p>– Fiaim, ma leviszlek benneteket a Savanyuvizre s megmutatom
nektek Vörösmarty Mihályt. Ámbár nem vagytok már kis gyerekek:
azért oda menjetek hozzá és neki kezet csókoljatok. Az ő keze szent
kéz és el ne felejtsétek azt a napot, a melyen az isten megengedte
nektek, hogy Vörösmarty Mihályt meglássátok.</p>
<p>Ez volt 1855-ben szent István napja előtt egy-két nappal.</p>
<p>Mi Aladárral előbb oda mentünk az arácsi halászgunyhóhoz, mint
az urak. A »nemzet bárója« már ott parancsolgatott s ott volt Szüts
Antal is, baracskai s később mező-szent-györgyi birtokos s
Vörösmartynak <span class="pagenum"><a name="Page_188" id=
"Page_188">-188-</a></span> nagy tisztelője s mindennapos barátja.
Eszes, mívelt, csodálatosan nagy humoru derék férfiu, utóbb jó
barátom.</p>
<p>Jött Vörösmarty. Két követtársa volt mellette 1848–49-ből. Az
egyik Molnár Dénes, a másik: Vermes Illés pápai volt képviselő. Ott
voltak még Szentgyörgyi-Horváth József, Écsy fürdőigazgató,
Orzovenszky, a daliás fürdő-orvos és Pap Ferencz, füredi és
tótvázsonyi birtokos, Vörösmartynéval neje után osztályos atyafi.
Ott volt kivételesen Somody uram is, a füredi kálvinista lelkész s
ugy emlékszem Pius tihanyi perjel is. S még mások is néhányan.</p>
<p>De nem néztem én se egyiket, se másikat, hanem csak
Vörösmartyt.</p>
<p>Csodálatos érzéki csalódás ülte meg lelkemet. Ugy jártam vele
is, mint Deák Ferenczczel, a mikor először láttam.</p>
<p>Az a fej, mintha sokkal nagyobb volna; azok a szemek, mintha
sokkal ragyogóbbak volnának; az a termet, mintha óriási volna!
Egész alakja körül – mintha a szentek sugára volna.</p>
<p>Leült, evett, beszélgetett, nevetett. Idő kellett ahhoz, mig
észrevettem, hogy ő se nagyobb, mint más, s ő is ember, mint más s
mig ujra és ujra eszembe jutott, hogy mit is mondott, mikor kezet
csókoltam neki.</p>
<p>– Szervusz fiam, papnak csókolj kezet, ne nekem.</p>
<p>Középtermetü, nem kövér és nem sovány, bajusza és torzsolt
szakála szürkülni kezd, de még nem fehér. Keveset és csöndesen
beszél szép tiszta hanggal. Lassan <span class="pagenum"><a name=
"Page_189" id="Page_189">-189-</a></span> sétálgat társaival. Két
szemöldöke közt mélyebb redő s két szemöldöke tiszta, fényes
szemekre vet árnyékot. Szép összhangzatos napbarnitott piros arcz.
Rövid kézfejen jó vaskos ujjak. Barna ruhája.</p>
<p>Az a halászgunyhó, a mely akkor állott, ma nincs már meg. A
hatvanas években jóval nagyobb putrit emeltek helyette. Leveles
szinben volt az ebéd s nem a gunyhóban. Fele se fért volna oda a
társaságnak. Nyárson sült garda volt az étvágygerjesztő első étel,
balatoni halászlé és rostélyon sütött süllő a halnemü ételek. Volt
egyéb étel is s ugy látszott, Vörösmartynak jó kedve és jó étvágya
volt.</p>
<p>Ki hitte, hogy halálától csak néhány hét választ el? Utolsó
napjaiban Kovács József, a későbbi hires egyetemi tanár és sebész
volt körülötte s tőle hallottam, hogy szivbajának legalább egy év
előtt már erősen kifejlődöttnek kellett lenni. Meg volt támadva
tüdeje is s halálát közvetlenül tüdővizenyő nevü betegség idézte
elő.</p>
<p>Akkor mi ennek nem láttuk semmi nyomát. A fürdőorvos talán
legkevésbbé látta.</p>
<p>Felköszöntők nem voltak, mig a czigány oda nem jött. Ott volt
ugyan a nemzet bárójának malaczbandája, apró czigánygyerekek
hegedüs csoportja, de az urak ezt felküldték a hegyre, ne
czinczogjanak itt közelben.</p>
<p>Szentgyörgyi Horváth József elküldött az igazi bandáért s Farkas
Miska, nyalka uri czigányprimás csakhamar ott termett
művésztársaival. S a mint lezengett egy szép dal a hegedüről,
azonnal felállt Vermes Illés <span class="pagenum"><a name=
"Page_190" id="Page_190">-190-</a></span> s lelkes nagyszavu
felköszöntőben üdvözölte Vörösmartyt, nemzetünk örök életü nagy
költőjét.</p>
<p>Felköszöntő jött felköszöntő után, de Vörösmarty nem szólalt
fel.</p>
<p>Végül Szücs Antal emelt poharat:</p>
<p>– Hallgat a költő, nincs igaza. Én mondom azt, igaz tisztelője,
mindennapi látogatója. Engedje meg urambátyám, hogy én most
ellenzéke legyek, vele szembe szálljak.</p>
<p>Zsebjéből kivett egy kis papirost. A költő utolsó daltöredéke
volt ráirva. Nyéken, Baracskán jutott hozzá.</p>
<p>– Ime uraim, barátaim: ezt irta a költő alig pár hét előtt:</p>
<p>»Fogytán van a napod, fogytán van szerencséd… Fogytán van
erszényed, fogytán van a borod, mire virradsz te még szegény magyar
költő? Van-e még reménység? Lesz-e még hajnalod? Férfi napjaidban
hányszor álmodoztál, büszke reményekkel kényedre játszottál!…«</p>
<p>Vörösmarty közbeszólt:</p>
<p>– Ezt az irkafirkát ugyan elhallgathatta volna uramöcsém!</p>
<p>– De nem hallgatom én el, hanem kimondom itt bátran, hogyha van
isten az égben: akkor Vörösmarty Mihály férfiálmai még
megvalósulnak s büszke reményei még beteljesülnek s a mi hazánk még
szabad lesz és dicső. Ha van isten az égben: az megáldja
Vörösmartyt. Erre emelem én poharam. <span class="pagenum"><a name=
"Page_191" id="Page_191">-191-</a></span></p>
<p>Felugráltak a férfiak, ráhuzta a czigány, fölzugott a harsogó
éljen s odarohantak mind az öreg költőhöz, ölelték, csókolták,
sirva megáldották, még ruhájának szegélyét is könyekkel
öntözték.</p>
<p>Bizony nem volt az érzéki csalódás. Bizony a szentek sugára
vette körül a költő alakját!</p>
<p>Szentgyörgyi-Horváth József oda kiáltott Farkas Miskához:</p>
<p>– Azt a Rákóczit fiam!</p>
<p>S megharsant az az induló, melyet hat év óta nyiltan nem hallott
Magyarországban senki. Börtönnek sötétsége várta azt, a ki Rákóczi
dalát el merte huzatni.</p>
<p>De erre mégis csöndesebbek lettek az urak. Nem féltek ők. De
féltették a költőt.</p>
<p>Szücs Antal oda sug Szentgyörgyi-Horváthhoz.</p>
<p>– A Hess légy: ez a költő mulató dala.</p>
<p>Ismerte ezt a dalt tul a Dunán mindenki. Apámnak is ez volt
kedves dala. Meg a Lucza Panna dévajdala.</p>
<p>Szentgyörgyi-Horváth int a czigánynak. S a czigány, a mint
bevégzi a Rákóczit: se lassan, se gyorsan, csak ugy közép módon
megkezdi azt a dalt:</p>
<p>»Hess légy, ne szállj rám, beteg vagyok ám én! Adj egy csókot
magyar lányka, meggyógyulok ám én!«</p>
<p>Mind az urak utána dalolták.</p>
<p>És dalolta csöndesen a költő is. Szép tiszta mély hangja mint a
harangszó ugy zúgott bele abba a zajos énekbe.</p>
<p>Én legalább csak az ő hangját hallottam. <span class=
"pagenum"><a name="Page_192" id="Page_192">-192-</a></span></p>
<p>Ez volt igazán utolsó dala. S a hogy a zene szólt, húszszor is
elbúgta egymás után.</p>
<p>Jó öreg délután lett, mire bevégződött a halászebéd s a társaság
visszament a fürdőtelepre. Itt uj, mulatságos kis eset várt
Vörösmartyra.</p>
<p>Hogy volt, hogy nem volt: valami csodálatos módon mégis ugy
volt, hogy Tamassa Pál ott a fürdőtelepen volt.</p>
<p>Hivatalos dolga volt-e, átutazóban volt-e, kocsisa etetni vagy
patkoltatni nézett-e be vagy annak volt valami más dolga: ezt nem
lehetett tudni. Hogy nem a fürdő használatáért ment oda: az
bizonyos. Életében akkor fürdött először és utoljára: a mikor a
fürdőteknőből kivették.</p>
<p>Ott üldögélt az édesvizü kút közelében egy padon. Száz galléru
sötétkék köpönyegje akkor is a nyakában volt. Pedig augusztusi
forróság volt. De köpönyegjét a kocsin nem hagyta volna a világért
se. Hátha ellopják. Pedig azt el nem lopták volna a világért se.
Nem viselt olyan köpenyeget már ötven esztendő óta senki. Olyan
hetvenhét rétü volt annak a gallérja, olyan bizonytalan a szine,
olyan megviselt a bélése s olyan furcsa egész minémüsége: hogy
nincs az az enyves kezü vásározó orv, a ki azt megkivánta
volna.</p>
<p>De ki hát az a Tamassa Pál?</p>
<p>Született Szent-Király-Szabadján, Veszprém vármegyében. Mikor?
Nem tudom. Ugy 1780 körül. Mert 1809-ben már a vármegyének
viceexactora, magyarán mondva alszámvevője volt. <span class=
"pagenum"><a name="Page_193" id="Page_193">-193-</a></span></p>
<p>Halhatatlan érdemeket szerzett pedig a vármegye iránt.</p>
<p>A vármegye nyakig benne volt Napoleon ellen a háborúban s az
1809-diki nemesi fölkelés sehol se volt oly népes és buzgó, mint
épen itt. Mert akármilyen nagy hadvezér volt Napoleon, hogy a
Bakonyt be nem veszi s azon keresztül nem megy: ez a vármegye előtt
bizonyos volt. Csak meg kellett védelmezni.</p>
<p>De a háboru akkor is pénzzel járt. A nemesi felkelés épen
háromféle pénzzel. Az egyik költséget viselte a nemesség, a másikat
a jobbágyság, a harmadikat a hadi kincstár. A hadi kincstárt
képviselte a helytartótanács Budán, a nemességet képviselte a
vármegye, a jobbágyságot nem képviselte senki. Minthogy pedig a
hadi kincstár szokás szerint mindig üres volt: a helytartótanács a
nemesség nyakába akart akasztani minden költséget; – ha pedig a
vármegye ez ellen börzenkedett: akkor kirótták azt a jobbágyságra.
Ennek ugy se volt joga panaszkodni.</p>
<p>Mindenféle költségről egyféle nyugtát kellett venni. Ugyde
egyféle nyugtáról lenézni, hogy hadi kincstárt, nemességet,
jobbágyságot mely czimen mekkora összeg terhel: nem könnyü dolog.
Sőt oly nehéz, hogy e fölött alispánok, katonák, számvevők,
helytartótanácsosok, vármegyegyülések, tiszti ügyészek,
szolgabirák, adószedők épen tiz esztendeig marakodtak. Elvégre
valahogy csak elintézték.</p>
<p>– Nem oda Buda!</p>
<p>Ezt gondolta Tamassa Pál. S elkezdte átvizsgálni az iratokat. Az
iratok pedig voltak két társzekérrel. <span class=
"pagenum"><a name="Page_194" id="Page_194">-194-</a></span></p>
<p>Csak viceexactor volt akkor, de nem bizott se a főexactorban, se
a helytartótanácsban, se a központi számtisztekben. Föltette
magában, hogy a két társzekérnyi irást keresztül betűzi.</p>
<p>Senki se bízta rá a munkát és senki se biztatta. Hivatalának
rendes terheit megkettőztették, hogy se ideje, se kedve ne legyen
önkénytes fáradalmakhoz. Mind nem használt semmit. Nappallá tette
éjszakáit, dolgozott mint a hajóhuzó ló s egy év mulva készen lett
munkájával.</p>
<p>Kisütötte, hogy a megyei nemesség és jobbágyság összesen
tizenhat ezer forinttal károsodott. Ennyivel tartozik a hadi
kincstár.</p>
<p>Tizenhat ezer forint!</p>
<p>Nagy szó volt ez akkor. Hatszáz forint volt az alispán fizetése.
Százhatvan forint volt a megyei esküdté. De egész esztendőre. S
ebből a megyei esküdtnek tartani kellett lakást, családot,
hivatalhelyiséget, kocsit, lovat, kocsist, diszmagyar ruhát,
mindent.</p>
<p>Mindez kitelt egy egész esztendőn át százhatvan forintból. Egy
barátom, Bezerédy Imre, félévig volt esküdt s félévi fizetéséből
nyolczvan forintból mind ezen felül még szerzett száznyolczvan
birkát is.</p>
<p>Négy váltó krajczár volt egy iccze bor a kocsmában. Négy
váltókrajczár volt egy font birkahus a mészárszékben. Két
krajczárért adtak egész hétre szüz dohányt. A váltókrajczár pedig
oly kevés érték volt, hogy harmadfél ért annyit, a mennyi most egy
krajczár.</p>
<p>S mikor ilyen olcsó a világ: akkor szerzett Tamassa Pál a
vármegyének tizenhat ezer forintot. A mi azt <span class=
"pagenum"><a name="Page_195" id="Page_195">-195-</a></span> teszi,
hogy az egész vármegyének egy esztendeig alig kellett valami házi
adót kiróni.</p>
<p>Először: a közgyülésen megdicsérték.</p>
<p>Másodszor: az alispán kezdeményezésére baráti adakozásból vettek
neki egy kardot és egy pár sarkantyus kordován csizmát. A kardot és
csizmát elfogadta, a sarkantyut visszaadta, mert az csak
hiábavalóság, hetykeség olyan embernek, a ki vagy kocsin jár vagy
gyalog.</p>
<p>Harmadszor: a legközelebbi tisztujitáson megválasztották
főexactornak s ezzel fizetését háromszáz forintra emelték.</p>
<p>Nagy szó volt ez.</p>
<p>Könyezett Tamassa Pál, mikor mindezt megértette. S megfogadta,
hogy ezentul egész életét s minden erejét vármegyéjének, hazájának
és nemzetének szenteli.</p>
<p>Tehát meg se házasodik.</p>
<p>Azt mondták rá: bolondság.</p>
<p>– Nem bolondság. Mert ha én a nemes vármegye előtt
kijelentettem, hogy ezentul minden erőmet a vármegyének szentelem:
akkor mit csinálok a feleséggel? Ha pedig a feleségnek szentelem:
mi marad akkor a vármegyének?</p>
<p>– Jól van Tamassa Pál. Legényember maradsz, hamis ember maradsz,
a menyecskékkel majd csak balkézről dévajkodol.</p>
<p>Ezt Kocsi Sebestyén Gábor mondta neki, a későbbi hires
országgyülési követ.</p>
<p>– Ez se lesz igaz. És soha se vétek a tiz parancsolat ellen,
mert az nem lenne tisztesség. <span class="pagenum"><a name=
"Page_196" id="Page_196">-196-</a></span></p>
<p>És nem is vétett. Soha se vétett. Élt vagy nyolczvanöt
esztendeig, megöregedett, meghalt, eltemették, talán már föl is
támadt, de asszonyt nem érintett soha. Se kezével, se szemével, de
még csak gondolatával se.</p>
<p>Tiszttársai sokáig nem hittek neki. Sokáig leselkedtek utána. A
királyt nem őrzik olyan titkon és gondosan, a hogy őt őrizték.
Utóbb bátor és hamis menyecskéket biztattak fel, hogy
incselkedjenek vele. Ez se ért semmit. Jég volt, szikla volt,
megközelithetlen magasság volt minden nővel szemben.</p>
<p>A vármegye azonban nem foglalta le minden erejét. Maradt a
nemzetnek is.</p>
<p>Kocsi Sebestyén Gábor kötekedett vele.</p>
<p>– Hát nemzetünkért mit fogsz csinálni?</p>
<p>– Ezt is elhatároztam már. Valami Vörösmarty nevü diák ember
mindenféle dibdáb versekkel rongálja a magyar nyelvet, ennek akarom
utját állani. Kidolgozom tehát drámákban és tragédiákban az
árpádházi királyok történetét, hogy utánam a sok lityifityi
poétának ne akadjon dolga. Mielőtt azonban ezeket kinyomtatnám,
egyéb klasszikus munkák forditásával állok a világ elé.</p>
<p>Igy jelent meg tőle 1833-ban egy forditott munka e czim
alatt.</p>
<p class="center"><span class="smcap">Fedrusnak Augustus
Szabadosának<br />
Esopusi Meséi.<br />
Weszprémben Számmer Alajos betüivel. 1833.</span></p>
<p>Nevét nem nyomatta ki a könyvön. S mikor kérdezték ennek okát,
azt felelte: <span class="pagenum"><a name="Page_197" id=
"Page_197">-197-</a></span></p>
<p>– Kérkedés az. A világnak csak a jó könyvre van szüksége, de
arra nincs, hogy ismerje az iró nevét.</p>
<p>Hajh, micsoda veszekedett magyar nyelve van ennek a könyvnek.
Hogy a vidám lapok ezt nem tudják felfödözni s belőle hetenként
mutatványszámokat közölni! Minő kaczagás támadna ettől a
világban.</p>
<p>Jó Tamassa Pál kitünő exactor volt teljes életében, de átkozott
rossz iró. Igazi csodabogár.</p>
<p>Csinált uj szavakat is.</p>
<p>Gyapot. Ez azt teszi: szőrös fülü.</p>
<p>Dühöly. Ez azt teszi: kritikus.</p>
<p>Fülész. Ez azt teszi: szamár. Ma már ugyan azt teszi: fülorvos.
De Tamassa Pál ugy vélte, hogy a szamár szó nem való mivelt
társaságba, jobb lesz tehát helyette a fülész.</p>
<p>Fülmél. Ez azt teszi: hallgatódzik.</p>
<p>Mikor a könyv megjelent: Vörösmarty irt róla birálatot a
Kritikai Lapokban. Szerzőjét nem tudta. Kritikája igy
kezdődött:</p>
<p>»E könyvet ismét valamely vén tátos irhatta, gondolám, midőn
czimére tekintettem«. A könyv ugyanis Veszprémben, a hires Mondolat
születése helyén látott napvilágot.</p>
<p>Tátos!</p>
<p>Ez a szó nehezére esett Tamassának. Tátos a mesebeli csodás ló,
a ki minden akadályon átviszi lovagját s gazdájának minden
ellenségét levágja vagy agyonrugja. Tamassa Pál pedig szerény
ember, a ki semmiféle különös vitézséggel nem hivalkodik.
<span class="pagenum"><a name="Page_198" id=
"Page_198">-198-</a></span></p>
<p>Vén tátos!</p>
<p>Hát vén ember az ötvenéves ember? Vén az, a ki még soha asszonyt
nem érintett?</p>
<p>Egyébként is kegyetlenül lebirálta Vörösmarty azt a könyvet.</p>
<p>Hejh minden kedve eltünt jó Tamassa Pálnak ezen tul az irodalmi
élettől. Irt ugyan még azután is. Drámái és Tragédiái nagy része
még azután készült. Néhányat nekem is megmutatott 1863-ban.
Kéziratai megtöltöttek egy egész hombárt, de többé sajtó alá nem
adott semmit.</p>
<p>A magánélet társaságaiból is a mennyire tehette, kimenekült.
Itt-ott még is csak kiesett valaki szájából ez a szó: tátos, – ez
pedig bántotta őt. Hiszen a nemzetnek akart ő használni. Micsoda
ripőkség őt ezért csuffá tenni?</p>
<p>Nos hát ez a Tamassa Pál üldögélt az édesvizü kutnál, mikor
mellette ebédlő társaságával elment Vörösmarty Mihály.</p>
<p>Vermes Illés karon fogja Vörösmartyt s egy pillanatra
megállitja.</p>
<p>– Engedd meg tisztelt barátom, hogy bemutassam neked Tamassa
Pált, a mi vármegyénk egykori hires főszámvevőjét.</p>
<p>Tamassa Pál föl se kel ültéből, kezét se veszi föl térdéről,
hanem csak nézi hosszan a költőt.</p>
<p>– Maga uramöcsém az a Vörösmarty Mihály, a ki ez előtt
húsz-huszonkét évvel engem vén tátosnak nevezett?</p>
<p>– Nem emlékezem. <span class="pagenum"><a name="Page_199" id=
"Page_199">-199-</a></span></p>
<p>– Meghiszek magának uramöcsém, mert akkor még gyerekember volt,
hát elfelejthette. Pedig az én magyar Fédrusom azt meg nem
érdemelte. No én nem haragszom, de máskor még se tegye. Maga még
fiatal ember uramöcsém, elfogadhatja tőlem ezt a tanácsot.</p>
<p>Vörösmartyt jó kedvre hozta ez a beszéd. Kezet fogott Tamassa
Pállal.</p>
<p>– El is fogadom urambátyám, szives köszönettel.</p>
<p>Három hónap mulva Vörösmarty halála hirét hallotta Tamassa
Pál.</p>
<p>– Sajnálom szegény fiatal embert. Tele volt jó igyekezettel.
Most már bánom, hogy ugy megfeddtem Balaton-Füreden.</p>
<p>Nagyon kicsi dolog ez a Tamassa Pál története. Ámbátor épen az ő
mulatságos Fédrusa birta rá Vörösmartyt, a mint birálatában maga
mondja, hogy nyelvünk titkait, nyelvünk ujitásának és nemesitésének
törvényeit mélyebben tanulmányozza: mégis csak kicsi dolog ez.</p>
<p>És én mégis leirtam.</p>
<p>Mert nincs Vörösmartyról, nincs mult időnk nagyjairól olyan
kicsi dolog, a mit én szivesen le nem irnék. A mit én koromnak s az
utánam következő nemzedéknek számára a bús feledékenység karmai
közül szivesen meg ne mentenék.</p>
<p>De másnak is kötelessége volna ez!</p>
<p>Petőfi életének részleteit összeböngészik utódai. Örül a lelkem,
mikor ezt látom. Már olyan csizmadiának is tudjuk nevét, a kinél
egykor csizmát varratott vagy foltoztatott. Idáig menni nem
szükséges, de ez se baj. <span class="pagenum"><a name="Page_200"
id="Page_200">-200-</a></span> Ha selejtes is, inkább több legyen,
mint kevesebb vagy semmi. Az életnek minden apró részlete ezer és
ezer ember figyelmét költi fel. S a figyelem először a részletet,
azután magát az életet öleli át. Végül azt, a mi a költő életében
fenség és örök tanulság az egyén számára és a nemzedékek számára.
Átalakul az az élet utóbb nemzeti hagyománynyá s a rég elporlott
élő nemzeti hőssé. S a nemzet gazdagságát nemcsak vagyonának ezer
milliói, erejét nemcsak katonáinak százezrei teszik. Gazdagságának
hatalmasabb és fenségesebb része multjának dicsősége, hőseinek
sokasága. És az az önérzet, a melyet ezek fénye költ ki s növel
magasra és terebélyessé. Rengeteg erdő a nemzeti önbizalom, de a
világosság nélkül, melyet az ősök dicső példáinak napfénye
gerjeszt, elsárgul és elhervad az.</p>
<p>Mit csinál a német nemzet nagyjaival?</p>
<p>Nézd meg magyar iró: mit csinál Dürer emlékezetével és Goethe
kalandjaival? S mind a többiekével?</p>
<p>Minden porszemet összegyüjt: halom lesz belőle. Minden füszálat
összegyüjt: pázsit lesz belőle. S ápolja a halmot s öntözi a
pázsitot.</p>
<p>Vörösmarty, rólad elfelejtkeztek az utóbbi évtizedek. S néhány
évtized még s nyomaidat elfödik a feledés sürü fellegei. Néhány
ifju, néhány tudós, néhány lelkes nő buzdul még föl örökké szép
alkotásaid fényén és melegén: de életed apró titkait, gondolataid
és érzelmeid fejlődésének részleteit nem buvárolja senki. Mintha
Gyulai Pál nagy müvével bezárult volna mögötted a világ örökre.
<span class="pagenum"><a name="Page_201" id=
"Page_201">-201-</a></span></p>
<p>Pedig a te életed oly szép és oly gazdag. Oly ragyogó és
melegitő!</p>
<p>Cserhalmod utóhangjaként jól irtad ezelőtt hetvenhárom
esztendővel: téged a sors erős vaskarja hamar lehuz örökre, sirodat
benövik a vad fák ágai s ki fog még emlékezni felőled, s ki tudja,
hogy megfáradt alakod hamvára hol nehezkedik a domb?</p>
<p>Nem tudják.</p>
<p>S ha tudják is: kevés az. Dicső életének emlékeit gyüjtsük össze
s ne csak sirjának koszoruit.</p>
<hr class="chap" />
<div class="chapter"></div>
<p><span class="pagenum"><a name="Page_202" id=
"Page_202">-202-</a></span></p>
<h2>JÓKAI.</h2>
<p class="summary">(Jókai apjának betegsége. – Az öröklött
betegség. – A váltószivesség. – Hogy készült az „Arany Ember“? –
Hogy készült a magyar büntető törvény? – A hogy a költő alkot.)</p>
<p>Vörösmarty husz évvel előbb 1835-ben is Balaton-Füreden töltött
néhány kedves napot. A regényirás sohase jutott eszébe. Apróbb
beszélyt irni eszébe jutott néha. De nehezen szánta rá magát s
igazán nem is sikerült egy kisérlete se. 1835-ben a Balaton rábirta
egyre. »A füredi szívhalászat« czimű beszélyét ez évben s
Balaton-Füreden gondolta ki. De ez azért még se balatoni költészet.
Van benne víz is, van benne tó is, előfordul benne a Balaton is, de
a Balaton külön élete, fényes egyénisége, ragyogó szépségei
nincsenek benne.</p>
<p>Jókait jobban megragadta a Balaton. De ő is csak a téli Balatont
vonta be költészetének aranyos sugarával. Azt a Balatont, a melyet
soha nem látott. Huszonöt esztendőn át töltötte nyári napjait
Füreden, húsz esztendeig volt ott első rangu háziur, de azért a
<span class="pagenum"><a name="Page_203" id=
"Page_203">-203-</a></span> Balatont télen sohase látta. Mégis irt
róla az »Arany ember«-ben.</p>
<p>Története van ennek.</p>
<p>Jókai apja, Jókai József, nem élt nagy időt. Alig 56 éves
korában halt meg 1837-ben. Különös hajlama volt ahhoz a
betegséghez, melyet az orvosok hörghurutnak neveznek. Már fiatal
ember korában is ágyba döntötte néhányszor. Élete utolsó tíz évében
többször megrohanta ez a betegség. Ha téli vagy szeles időben ment
Ó-Gyallára, a hol birtoka volt, vagy vidékre, mikor a kötelesség
parancsolta: ritkán kerülte ki ezt a nyavalyát. Elvégre egy utolsó
roham kioltotta nemes életét.</p>
<p>Ez a betegség huruttal, lázzal, fájdalmas köhögéssel, nagy
erővesztéssel jár. Néha vérzést is idéz elő az erőszakos
köhögés.</p>
<p>Mikor Jókai harminczhét éves volt, 1862-ben, nála is efféle
betegség kezdődött. Köhögés, hörgőbántalmak, mellvérzés.</p>
<p>Azért 1863 elején mégis lapot inditott és pedig politikai nagy
napilapot s a mint meginditotta: két hónap mulva mégis becsukták a
Schmerling-rendszer katonai biróságai.</p>
<p>A börtön segitett ugyan egy kicsit a betegségén, de tavaszra
kegyelmet kapott s kiszabadult. S a mint kiszabadult: erős köhögés
és vérhányás jött rá. Egyik legszebb regényét, az »Uj földesur«-at
istentelen köhögés közt irta meg.</p>
<p>Sok jó barátja, sok nagy tisztelője ezerféle tanácscsal vette
körül. A jó orvos urak azonban dögrovásra irták. <span class=
"pagenum"><a name="Page_204" id="Page_204">-204-</a></span>
Kikutatták boldogult édes apja gyakori betegségét s halálának okát
s ez alapon Jókaira is megállapitották az »öröklött
terheltséget«.</p>
<p>Micsoda sivatag szó ez: »öröklött terheltség«. Hiszen abban, a
mit ez a vad szó jelent, elvégre lehet igazság. Ki pörölne az orvos
urakkal? Ki tudná őket megczáfolni olyan tudományban, a melyhez ők
se értenek, mi se értünk? Elvégre, ha az ember örökölheti apjától
vagy anyjától a kék szemét: örökölheti a tyukszemét is. Miért ne?
És miért ne örökölhetné az ember őseitől a hurutot és náthát is?
Különösen a hurutra és náthára való hajlandóságot? De hát »öröklött
terheltség«-nek kell azért ezt nevezni? Szabad az ember homlokára,
ha valamely őse nyavalyás volt, azt felirni, a mit Dante látott a
pokol kapuján?</p>
<p>No de hagyjuk ezt. Jókaival már-már elhitették, hogy nemsokára
bucsuznia kell e szép világtól. Teringettét: vért hányni hetenként!
Edzett ember volt ugyan, de végre is keskeny vállu és szűk mellü.
Sohase hasonlitott valami jól megtermett mészáros legényhez. Nem is
csoda tehát, ha tudós orvosok megzilálták benne a hosszu életre
való reménységet.</p>
<p>Volt azonban egy jó barátja s neje Laborfalvy Róza után kedves
rokona. Ez volt Huray, Balaton-Füred főorvosa. Ez bizott az ő
Balatonjában, Balaton vizének, napja sugarának, levegője illatának
csodatévő erejében. Azt tanácsolta Jókainak: töltse nyarát
Balaton-Füreden, elmulik minden veszedelme, minden nyavalyája, akár
őseitől örökölte, akár maga szerezte. <span class=
"pagenum"><a name="Page_205" id="Page_205">-205-</a></span></p>
<p>Ugy is lett. Jókai a Balatonhoz költözött s azóta olyan
egészséges lett, mint a makk. Holmi hörgő hurutok, mellvérzések,
kinos köhögések ugy elmultak, mintha sohase lettek volna.
Meghizott, megszinesedett, munkáló kedve is fokozódott. Valóságos
csoda történt vele.</p>
<p>Jókaiban megvan az a jó magyar természet: nem szeret más házában
lakni. Pesten is háziur volt ő örökösen. A mi azért is érdekes,
mert a hány költőnk volt, a mióta irni-olvasni tud a magyar, sohase
tudott Pesten házat szerezni egy se. Jókai szerzett Balaton-Füreden
is.</p>
<p>A hol a Savanyuvizről kihajlik az ut Füred falva felé, ott a
templom mögött szerzett egy szélső, puszta telket. De olyan telket,
a minőt a zalai ember kübörcznek nevez. Kübörcz azt teszi: kőbércz.
Nem volt azon a telken egy talpalatnyi termőföld sem. Ide épitett
egy szép villát öt-hat kisebb-nagyobb szobával, emelettel és
kerttel. A kertnek való földet virágcserépben kellett tartani,
máskülönben megette a kavics. A villát egy dülőut választotta el a
viz partjától. Itt a parton is megszerezte nyaraló-telkének
folytatását. Itt termesztett aztán gondosan szunyogot, szőlőt,
nádat és gyümölcsöt.</p>
<p>Itt lakott nyaranta vagy husz éven át. Boldogult neje nagy
gazdasszony volt, a szinmüvészet muzsáit ritkán fogadta ekkor már,
e helyett nagy gondot forditott a konyhára és éléskamrára és a téli
főzelékek, aszalékok és befőttek elkészitésére. Néha minden szoba,
szék, asztal, pamlag, ugy tele volt mindenféle konyhai és éléstári
készséggel, valamint Jókai szobája is papirossal, <span class=
"pagenum"><a name="Page_206" id="Page_206">-206-</a></span>
levéllel, kézirattal, ujsággal és könyvvel, hogy ha oda mentünk,
alig tudtuk a kalapunkat hova tenni. De meleg szivet, jó szót
mindenki talált.</p>
<p>Itt készült az »Arany ember«.</p>
<p>És pedig igen gyorsan készült. Ennek a gyorsaságnak is van
története.</p>
<p>Jókai föltette magában, hogy Horn Edét besegiti a parlamentbe.
Járt vele kerületről kerületre. Az élczelő ujságok már ugy
rajzolták le, mint a fiahordó kéngurut. Az öléből Horn Ede furcsa
bajuszos furcsa képe kandikált ki. Tizenegy kerületben tilódott meg
vele, mig végre képviselőséghez juttatta. Megfordult vele a pápai
kerületben is.</p>
<p>Itt Vály Ferencz pápai kollégiumbeli tanár volt a Horn Ede-párt
elnöke. Egykor Jókainak is tanára, később nekem is tanárom.
Jókainak sógora, az angyal lelkü Jókai Eszternek férje s egyébként
is nagy tudós, kitünő tanár, nemes ember. Gyöngéd, szép emlékezete
él a pápai kollégiumban. Nagy jóltevője a tanuló ifjuságnak.</p>
<p>A választás megtörtént, Horn Ede megbukott s valami négy-öt ezer
forintnyi alkotmányos költségért elkezdték pörölni Vály Ferenczet.
A jámbor professzort, a ki soha hirét se hallotta semmiféle
alkotmányos költségnek. De hiába védekezett: pártelnök volt.</p>
<p>Irt utóbb Jókainak.</p>
<p>– Azt szeretném tudni, micsoda nagy bünt követtem én el, hogy az
ágyat kihuzzák alólam, a fejem fölül meg elviszik a háztetőt.
<span class="pagenum"><a name="Page_207" id=
"Page_207">-207-</a></span></p>
<p>Hajh öreg, megbuktál a választásnál. Politikában pedig megbukni
nagy bűn, ha az ember Jézus Krisztus is. Győzni pedig nagy erény,
ha az ember Rózsa Sándor is. Nem értesz te ahhoz.</p>
<p>Jókai nem az az ember, a ki cserben hagyta volna hű rokonát, jó
barátját, pártelnökét. Fogott egy váltót, alákanyaritotta a nevét,
aláiratta szivességből egy nagynevü barátjával és elvtársával is és
igy megszerezte a pénzt s Vály Ferenczet kimentette.</p>
<p>Csakhogy Jókai meg a váltót és a váltóbeli szivességet nem
ismerte. Ha már neki az ő nagynevü elvtársa aláirt: ő se tagadhatta
meg annak a hasonló váltóbeli szivességet. Sőt nagy örömest
teljesitette, hogy háláját leróhassa.</p>
<p>Egészen természetes lett a sok kölcsönös szivesség vége. Egyszer
csak azt vette észre Jókai, hogy mindenféle végrehajtók járnak a
nyakára. Először azt gondolta: kéregetők. Adott nekik hol egy, hol
két, hol öt forintot – kinek mennyit, a hogy szebben tudtak
beszélni. Kinevették vele. Vagy tizenkét hitelező harminczezer
forintig akarta elvinni ökrét, szamarát, minden némü jószágát,
ingót, ingatlant.</p>
<p>Gondolt egyet. Ő ezzel a sok dúvaddal nem vesződik. Kiruczczant
balaton-füredi nyaralójába.</p>
<p>– Jer ide tollam, édes jó tollam, a végrehajtók hadd irjanak
Budapesten, a mit ők akarnak, majd én is irok veled valamit.</p>
<p>Megirta az Arany embert. Ezt a szép és csodálatos regényt. Egy
gyermekkorabeli komáromi emlékezet volt <span class=
"pagenum"><a name="Page_208" id="Page_208">-208-</a></span>
regényének kezdő meséje. De minő tündér szépségü mese lett abból az
ő keze alatt, az ő tolla alatt, az ő költészetének teremtő
erejével.</p>
<p>A nyáron megnéztem a Senki szigetét. Szigetet is találtam, a
hatalmas Dunát is megtaláltam, a sziget ligeteit, berkeit,
gyümölcsöseit is megtaláltam. De a Senki szigetét meg nem találtam
s Noémi harmatlábának édes nyomait meg nem mutatta se fü, se fa, se
vadvirág. A költő képzelete alkotta meg azt a szigetet, nem a Duna
árja. De azért Temesvármegye dunaparti részein és még a szerb
parton is Szemendriától aláfelé mindenki tudja, mindenki mondja s
mindenki mutatja a Senki szigetét. Történet és földrajz lett a
költő gondolatából.</p>
<p>Egy regénye se készült olyan gyorsan mint az Arany ember. S
Balaton-Füreden készült el az egész alig pár hónap alatt.
Agyonütött vele minden hitelezőt és végrehajtót.</p>
<p>Készült Balaton-Füreden még egy más nagy mű is. Igazi
korszakalkotó mű. Ez a magyar Büntető törvénykönyv.</p>
<p>Három napos képviselő voltam az 1872-dik év nyarán, mikor
egyszer betoppant hozzám egy apró kis vörös ember veszprémi
lakásomon. Valami koros aljegyzőnek néztem a Bakonyból. Bemutatja
magát s mindjárt te-nek szólit. Nevét nem hallottam jól, nem tudtam
a bemutatás után se: kicsoda.</p>
<p>– Meg akartalak látogatni barátom. Hallom, sok bajod volt a
baloldallal. No de csak hogy győztél. Majd <span class=
"pagenum"><a name="Page_209" id="Page_209">-209-</a></span> Pesten
sokat fogunk együtt dolgozni. Ugy mellékesen a hivatalod
ügykezelését is szeretném megvizsgálni.</p>
<p>Mosolyogni akartam ezen az apró emberen. Hiszen én a vármegyének
vagy a királynak volnék fiskusa, mit vizsgálgat én rajtam ez a
bakonyi aljegyző?</p>
<p>Leültettem, egy rossz szivarral megkináltam.</p>
<p>– Bocsáss meg, de nevedet nem jól halottam. Miért is akarod te
az én hivatalomat megvizsgálni?</p>
<p>– Ujdonsült képviselőtársad vagyok. Egyébként pedig államtitkár
az igazságügynél – Csemegi Károly.</p>
<p>Hát bizony én még most is csak apró embernek láttam ő
méltóságát. Államtitkár: mi az Veszprém vármegye viczefiskusához
képest?</p>
<p>Hanem azután, mikor pár nap mulva én látogattam őt meg
balaton-füredi lakásán; mikor hallottam fejtegetéseit a legnehezebb
tudományból, a büntető jogból; – mikor láttam könyvtárát, a
legnagyobb német, angol, franczia, olasz tudósok hires műveit
előtte s mikor megmutatott jegyzeteiből néhány fejezetet, különösen
azt, a mely a felségsértésről szólt: akkor láttam csak, hogy a
mívelt világ egyik legnagyobb törvényalkotója az az apró vörös
ember s nem a bakony-magyar-szentkirályi segédjegyző.</p>
<p>Az ő nagy müve is ott készült, a hol Jókai Arany embere. Hat
évig dolgozott rajta s mindig Balaton-Füreden. És azután még húsz
évig volt a Balaton partjának állandó nyári lakója.</p>
<p>Az »Arany ember«-ben irta le Jókai a téli Balatont. Az Arany
ember balaton-füredi kastélya a költői <span class=
"pagenum"><a name="Page_210" id="Page_210">-210-</a></span>
képzelet alkotása. Olyan kastély ez előtt hatvan-hetven évvel nem
volt a part közelében. Két kastélyszerü nyaraló akkor is állott már
a fürdőtelepen kivül. Egyik a Balaton-Füred falvára vezető ut
mellett, közel a faluhoz. Ez a régi Vargha-féle ház, melyet a
hatvanas években egy jó magyarrá lett derék angol, Teasdale Vilmos
alakitott át. Családja a lánczhid épitése idején jött hozzánk s itt
maradt. Teasdale gyönyörü nyaralóvá alakitotta át a régi magyar
nemesi egyszerü házat s mintaszerü szőlőteleppel vette körül. A
filokszéra azonban elpusztitotta a szőlőt is, az angolt is.</p>
<p>A másik az Arácsra vezető ut mellett feküdt. Magánosan álló
kétemeletes komor épület volt gyermekkoromban. Kassich-ház volt a
neve. Épitője régen elhalt, az épületet télen nem lakta senki,
nyáron is kevés lakója akadt. Most a szeretetház gyermekei s
tanitói lakják.</p>
<p>Ez a ház állott Jókai képzelete előtt, mikor az Arany ember
nyaralóját leirta.</p>
<p>A téli Balatonnak sok tüneménye van. A sok közül kettőt
választott ki Jókai. Az egyik az éjjeli vihar s ennek is csak a
hangja. A másik a rianás.</p>
<p>Kérdeztem Jókait, látta-e már a rianást?</p>
<p>– Nem láttam én.</p>
<p>– Hallottad-e hangját?</p>
<p>– Nem hallottam én.</p>
<p>– Hát hogy jutott eszedbe leirni az Arany emberben?</p>
<p>– Huray beszélt róla egyszer-másszor.</p>
<p>Ilyen a költő. Ilyen Jókainál a teremtő lélek. Nem azt irja le,
a mit lát, hall, érint, tapasztal, megfigyel. <span class=
"pagenum"><a name="Page_211" id="Page_211">-211-</a></span> Ezt
minden ember tudja. Ezt még a tudós is tudja. Ezt még a szakértő
Balatoni Bizottság is tudja. A költő egészen mást ir le.</p>
<p>Hall vagy lát valamit. Látása, hallása hangulatot szül lelkében.
A hangulat és érzés egy pillanatig még néptelen és alaktalan, mint
az egeknek kéksége. Majd élettel, alakokkal, mozgással lesz tele,
mint a hogy az ég megtelik nappal, holddal, csillaggal, sugarakkal,
fellegekkel. A teremtő lélek népesiti be az eget, az érzést és a
hangulatot. Megfogamzik aztán eszméje, melynek szolgálatába állanak
a tünemények. S a mint az eszmének szóban, hangban, szinben
megtalálja igaz alakját s elénk állitja mint élőt, küzdőt,
viharzót, győzőt vagy legyőzöttet: elő áll a költemény, a zene, a
festmény.</p>
<p>S ha igy áll elő: akkor örök élete van. A mi igy áll elő: annak
lángelme az alkotója. S a mit a lángelme igy alkotott: az minden
nemzetnek és minden kornak el nem tékozolható kincse, soha nem
szünő gyönyöre, el nem muló dicsősége.</p>
<p>Oh költő, miért kell neked megöregedned? Ha halhatatlan tudsz
lenni: miért nem tudsz ifju maradni örökké? S ha érzed gyöngülésed:
miért nem mégysz a csaták tüzébe, mint a hős, vagy a rengeteg
sürüjébe, mint az oroszlán, vagy a szirtek elérhetetlen
magasságába, mint a sas, hogy halálodat mindenki sirassa, de
haldoklásod senki se lássa?</p>
<hr class="chap" />
<div class="chapter"></div>
<p><span class="pagenum"><a name="Page_212" id=
"Page_212">-212-</a></span></p>
<h2>A BALATON.</h2>
<p class="summary">(A nyári Balaton. – Az éjszaka. – Az álom és a
hullámmoraj. – A téli Balaton. – Vőlegény, menyasszony együtt a
halálban.)</p>
<p>Ott fekszik a befagyott Balaton.</p>
<p>Igazán fekszik – némán és mozdulatlanul.</p>
<p>Messze-messze, a meddig a szemed ellát, fehér halottas szemfedő
boritja. A jég, a mely eleven vizét betakarja s a köd, a mely
fátyolt borit a jégre.</p>
<p>Nem a menyasszony fátyolát, a mely alatt élet, melegség, lángoló
pir s égő vágy váltakozik. Hanem a koporsó leplét, a mely alatt
hideg van.</p>
<p>Minő ragyogás, mennyi mosoly, mekkora élet a nyári nap sugarai
alatt! Szine örökké változik mint a szüz hajadon arcza az első
szerelmi vallomás közben. Ezüst és arany, smaragdos zöld és zafiros
kék, a mint verő napfény, rajzó bárányfelhő vagy viharos fölleg
terül el az égen. A magasságnak minden mosolyát, minden vidámságát,
minden haragját, minden zordon indulatát <span class=
"pagenum"><a name="Page_213" id="Page_213">-213-</a></span>
visszatükrözi – hálával, ha kedves, daczczal, ha mogorva a
magasság. Nézz az égre s meglátod a Balatont, nézz a Balatonra s
meglátod az eget. S a szél ha támad, a hullám is feltámad. Ugrál,
játszik, kergeti egymást; cseveg, csattog, kiabál egymásra s ha
neki melegedett, habos fürtökkel ékesiti fel homlokát.</p>
<p>A nyári nap sugarai alatt!</p>
<p>Ezer szárnyas mulat a nádasok körül. Ott fürdik a libucz, ott
piperézi magát a zöld aranyfejü tőke, ott kergeti egymást a
gyöngykacsa s ott áll komolyan a sekélyen s néz magasra tartott
fejjel a sudár nyaku gém. Őrködik a világ fölött. De nem ügyel ő rá
a sirályok serege. Hosszu fehér szárnynyal czikáznak és kiabálnak a
vizek fölött s le-lecsapnak, ha ostoba kárász vagy ábrándozó garda
közel jön a viz felszinéhez.</p>
<p>S ha leszállott a nap: uj fény, uj élet, uj ragyogás. Szép a
hold az égen, de sokkal szebb a Balaton tükrén. Száz csillagnak
ezer tündöklése az apró hullámokon. S ha áttekintesz a tulsó
partra: minden falu alján apró pásztortüzek hosszu sora mosolyg
feléd. A rákászok serege fogdozza hóna alá szoritott nádgyalábbal a
parti pázsitra siető rákot. Kiabálva suhog éjjeli tanyájára a
vadludak serege s nagyot csobban, mikor leverődik a vizre a nádason
belül. Kevés ideig még társalognak egymással. Kérdi egyik a
másiktól: jól laktál-e pajtás? Csöndes jóéjszakát kivánnak
egymásnak s aztán kiki szárnya alá teszi fejét s alszik nyugodt
lelkiismerettel. Csak az őrgunarak vigyáznak feltartott fejjel,
nyitott szemmel hajnalig. <span class="pagenum"><a name="Page_214"
id="Page_214">-214-</a></span></p>
<p>S még a mulató és kenyérkereső ember is csak élénkebbé teszi a
Balaton nyári életét. Halászcsónakok reggel és estennen mindenfelé,
vitorlások a messze távolban s gőzösök a napnak bizonyos óráin.
Siófok, Földvár, Keszthely, Balaton-Füred lámpái az esti
sötétben.</p>
<p>Ha estére elül a szél: a hullám még tovább morajlik. Belezúg az
éjszakába. Minő zene ez: istennek fölséges orgonajátéka. Fekszel
puha ágyadon, ablakod nyitva, tanyád a hegy oldalán. Agyad már
bágyad, gondolataid szárnyai már lassan mozognak, lábujjhegyen
közelget feléd az álom. Valami búg körülötted. Onnan felül az
égből, onnan alól a föld kebeléből, onnan messziről a Balaton
felszinéről. Nem tudod, mi az? Nem tudod: honnan jön? Mintha
pihenni térő lelked csillapodó hullámverése volna. Mégse az. Az
álom nem ér hozzád. Megáll ágyad előtt s ő is hallgatódzik. Ő néma,
annak a zugásnak pedig hangja van. Érzi mégis, hogy ők testvérek.
Az álom és a távoli hullámmoraj. Végre oda ér hozzád az álom, puha
tenyerét ráteszi lezárt szemeidre s szárnyainak lágy suhogásával
pihenésre ringatja lelkedet. De a búgás el nem pihen. Te már nem
tudsz róla, de álmodó lelked összeölelkezik vele s együtt játszanak
tovább-tovább.</p>
<p>Mi más a téli Balaton!</p>
<p>Megállsz az akarattyai szilfánál s szemed körüljár a messze
vidéken. Előtted valami fehér szürkeség. Az volt egykor a Balaton
vidám arcza. Most nem ismersz rá. Tihany ködfelhőnek látszik.
Tornyát a hegyen s jegenyefáját a révnél elnyelte a télnek
sugaravesztett <span class="pagenum"><a name="Page_215" id=
"Page_215">-215-</a></span> világossága. Az őrsi, lovasi, csopaki
és arácsi hegyek egymásba olvadnak s lábaik összenőttek a parti
jéggel. Erdők, mezők, nyaralók egy szinre váltak. A fényes viz
helyén fénytelen avar. Imitt-amott hófuvatagok nyoma. Se madár, se
ember, se vitorlás, se gőzös sehol. Még a nádat is eltemette a hó.
Tul a réven, tul Tihanyon a boglári és fonyódi domboknak nyomuk se
látszik. A tudomány nem ismer világos sötétséget, a természet
ismer. Előtted áll a nagy világ s te nem látsz belőle semmit. Néha
délelőttönként itt-ott a messzeségben néhány fekete pont. S mintha
mozogna is. Ezek halászok. Vagy léket vágnak, vagy a keritő hálót
szedik össze.</p>
<p>Ezen kivül semmi élet. S ha szél nincs: a teremtés előtti
némaság vesz körül. Ennek a némaságnak nincsen sulya, de azért
agyon nyomja lelkedet. Hangod pedig mérhetlen messzeségbe hatol
el.</p>
<p>A Balaton jege megbirja az embert. Megbirja a terhes kocsit is.
De azért nem örül rajta, ha az emberek tipródnak fölötte. Néha
boszut is áll érte. S vannak jegén olyan részek, a melyeken nem
türi meg a rajta levőt.</p>
<p>Ilyen van a tihanyi templom irányában.</p>
<p>A harminczas évek végén történt. Egy somogy-megyei kálvinista
lelkész Balaton-Füredről nősült, onnan vitt menyasszonyt. Megvolt
az esküvő, megvolt a lakodalom, ebéd után kocsira ültek, hogy
indulnak haza felé. Vőlegény, menyasszony, kocsis.</p>
<p>Marasztották őket. Esdve kérték: ne menjenek. Rövid a nap, korán
leszáll az est, hátha eltévednek a jégen. <span class=
"pagenum"><a name="Page_216" id="Page_216">-216-</a></span> A
vőlegény maradni akart, a menyasszony bátor volt. Egy óra a jégen,
egy óra a szárazon: öt órára Látrányban lehetnek.</p>
<p>Elindultak, köd szállt le reájuk, eltévedtek, kényes jégre
kerültek.</p>
<p>A barátok fönn a zárdában elköltötték már sovány estelijüket s
szobáikba vonultak. Öreg este volt már, nyolcz óra is elmult, le
kellett feküdni.</p>
<p>Ott imádkozott az öreg Aniánus barát egy zsámolyra térdelve ágya
előtt. Ablakát kinyitotta az ima alatt, hogy fohásza szabadon
mehessen föl istenhez a magasságba.</p>
<p>Imája közben hangot hall a mélységből és a messzeségből.</p>
<p>– Szerelmes Jézusom, vedd kezedbe lelkeinket!</p>
<p>A jó öreg barát e szóra föl se kelt helyéről, hanem elmondta
áhitattal a haldoklóért való szent imádságot. Azután fölkelt,
kinézett az ablakon, letekintett a mélységbe s tekintete
elrévedezett a ködös végtelenbe.</p>
<p>Nem látott semmit s nem hallott többé hangot.</p>
<p>Korán reggel szólitja társait.</p>
<p>– Testvéreim, szerencsétlen utast elnyelt az éjjel a Balaton.
Elmondtam a haldoklóért való imádságot. Jertek, keressük föl.</p>
<p>A harangozót nyomban küldték a faluba. Jöjjenek az emberek
deszkákkal és kötelekkel és toló-szánokkal.</p>
<p>A magasból egy fényes foltot láttak a jégen. Oda tartottak.</p>
<p>A kocsi alatt leszakadt a jég s lovak és emberek a viz alá
merültek. A kocsirud vége kiállott a vizből, <span class=
"pagenum"><a name="Page_217" id="Page_217">-217-</a></span> hátulsó
kerekei a feneket érték. Lovak a rud mellett, emberek a kocsiban,
mintha semmi se történt volna. Halott volt valamennyi. De a kocsis
akkor is tartotta a gyeplőt s a vőlegény akkor is tartotta
menyasszonya kezét s a menyasszony nyitott szemmel akkor is
mosolygott.</p>
<p>Nagy gonddal kivették, egy koporsóba zárták, egy sirba temették
a két boldog halottat. Fejfájukra ezt a jámbor verset vésette az
apátur:</p>
<p>– Jézus szent nevével istennek szavára – Vőlegény menyasszony
együtt a halálba. – Szüz testük a mélyben, szüz lelkük az égben, –
Örök üdvösségük istennek kezében.</p>
<hr class="chap" />
<div class="chapter"></div>
<p><span class="pagenum"><a name="Page_218" id=
"Page_218">-218-</a></span></p>
<h2>AZ UTOLSÓ SZÓ ISTENHEZ.</h2>
<p class="summary">(Az alsó-őrsi halászok. – A vihar szeszélye. –
Az utolsó zsolozsma. – Örökké!)</p>
<p>Mi történik akkor, ha vihar, ha vész keresi fel a Balaton jegén
a halandót? Mi különbség van a csöndes éj és a förgeteges éj
közt?</p>
<p>Hetven esztendővel ez előtt, 1828 körül, tizennyolcz alsó-őrsi
halász kora hajnalban bement a jégre halászni. Tizenkilencznek
kellett volna lenni, de egyik valami ok miatt otthon maradt.
Tizenkilencz emberből állott akkor egy bokor halász.</p>
<p>Karácson szombatja volt. Szerencsét kerestek. Délre kijöttek
volna a jégről, délután még bevitték volna a fogott halat
Veszprémbe. Akkor még nem bécsi kalmárok számára dolgoztak a
balatoni halászok. Veszprém nem messze van. A nagy karácsonestét
még otthon ülték volna meg szeretteik körében, jó meleg szobában,
uj bor mellett, puha kalács mellett. <span class="pagenum"><a name=
"Page_219" id="Page_219">-219-</a></span></p>
<p>Elolvasták volna a szent irásból urunk, idvezitőnk Jézus
Krisztus születésének szent történetét; el is énekelték volna az
isten dicséretéről szóló szent éneket s azután átengedték volna
magukat annak a kegyes örömnek és vidámságnak, mely megtölti a
sziveket azon a napon, melyen a világ megváltója született. Igy
cselekedtek volna, a hogy illett akkor s illenék ma is szegény
kálvinista jámbor emberhez.</p>
<p>A viz már deczember közepén beállott. Teljes szélcsendben állott
be s még hó se, még dér se szitálta be a fényes jeget. Mozdulatlan
jég boritá az óriási sík mezőt. Határtalan tükör, melyben nappal a
nap, éjjel a hold és a csillagok sugaras jó kedvvel nézegették
magukat. Vihar még nem csatangolt, köd még nem szállongott a
beállás óta. Közelről, távolról fénylett a jég. Vastag még nem
volt, de az embert megbirta már. Sőt az előző napon már kocsit is
láttak rajta Somogyból, Siófok tájáról. Jól tudja azt a halász
ember, mikor mehet a jégre.</p>
<p>Karácson szombatjának hajnalán is tiszta volt az ég s bár
enyhébbre fordult az idő, nem volt aggodalomra semmi ok. Egy-két
napi enyhe időt észre sem vesz a Balaton jege.</p>
<p>A tizennyolcz halászból öt-hat volt élemedett, egy-kettő közép
idejü, a többi fiatal. Húsz év alatti surján legény. Keritő hálójuk
kisebb fajta volt. Nem is akartak bemenni a tó közepeig, csak ugy a
mámai fehér partok irányában akartak egy keritést vállalni. A
lékelés, a hálóeresztés meg is történt rendesen, békességben. Mikor
<span class="pagenum"><a name="Page_220" id=
"Page_220">-220-</a></span> bevégezték ugy napkölte után: mindegyik
huzott egyet a kulacsból s reggelire ropogtatták a tarisznyában
hozott sós pogácsát.</p>
<p>Tizenegy óra tájban akartak hozzá fogni a huzáshoz. Akkorra
Somogy felől, Kőröshegy irányában, a »rohadt sarok« felől beborult
az ég. Sötét, szürke szennyes felhők kezdtek tornyosulni s jöttek
előre irtóztató gyorsasággal. Egy percz alatt fölöttük volt, másik
percz alatt körülvette őket a napsugártalan nappali szürke
sötétség.</p>
<p>Megjött a vész.</p>
<p>Balatonparti ember vésznek nevezi a vihart. Eltalálta jól. A kit
a vihar a vizen vagy a jégen talál: azt már a vész találja meg.
Isten legyen ahhoz irgalmas, kegyelmes.</p>
<p>Az északról, a Bakony felől jövő vihart eleve megérzi az
alsó-őrsi halász, ritkán jöhet rá orozva. De Somogy felől nagy néha
jön a vész, annak hamisságát még jól ki nem tapasztalta.</p>
<p>Megjött a vész.</p>
<p>Zugva, bömbölve, sivitva nyargalt előre a vihar, mint a neki
vadult ménes a pusztán. A mesgyétlen jégen, a határtalan sikon nem
volt akadálya s első rohamára abban kellett hagyni a hálóhuzást.
Szemközt vele meg nem állhatott senki. Havas esőt hozott magával s
mintha sulyos ököllel csapkodott volna az emberek szemébe és
arczába, daczolni vele nem lehetett. Hátat forditott neki mindenki,
halat, hálót s szerszámot ott hagyva, előre hajtott fejjel
menekültek előle a part felé. <span class="pagenum"><a name=
"Page_221" id="Page_221">-221-</a></span></p>
<p>A menekülők egyszer csak borzasztó csattogást hallanak maguk
mögött. A vihar sulya alatt megrokkant a jégmező s darabokra
szakadozott a jég. A nekibőszült szélvész fölverte a hullámokat s
kergette maga előtt a széttördelt jégtáblákat. Imitt-amott
torlaszokat emelt, másutt meg épen maradt egész jégtelket hajtott
előre. Szegény alsó-őrsi halászoknak még imádkozni, még istenhez
fohászkodni sem maradt idejük.</p>
<p>Tiz halász csakhamar eltünt. Jég eltemette, hullám elnyelte,
vihar elsodorta: ki tudná azt. Mikor szép kikeletkor, enyhe tavaszi
napon a tíz halász holttestét megtalálták a gamászai tiszta
homokon: egyik se tudta elmondani, hogyan esett hirtelen jött
szomoru halála.</p>
<p>Nyolcz halász véletlenül, öntudatlanul egy nagyobb jégmezőre
menekült. Ezt a mezőt nem törte össze a vihar, hanem hajtotta maga
előtt épen hazafelé, Alsó-Őrs felé, annak a foknak irányában, mely
a falu alatt bekönyököl a Balatonba. Akkor puszta domb, ma diszes
nyaralók, szőlők, gyümölcsösök telepe. Ha a viharban lesz kis
szivósság, ha utközben mást nem gondol, ha rossz indulata erőt nem
vesz rajta: akkor a nyolcz ember megmenekül. Három öreg, öt fiatal.
A jégmező partjain forr, habzik, zuhog a hullám tajtéka s torlódnak
a jégdarabok köröskörül, maga a jégmező csöndesen uszik előre. Csak
a vihar tánczol rajta, csak nyolcz halálra szánt ember imádkozik
rajta.</p>
<p>Fönt a fokon, a domb tetején, száz ember, asszony, gyermek,
rokon, jó barát áll, néz, vár, int, kezeit fölemeli, zokog, jajgat,
imádkozik azok fölött, a kik már <span class="pagenum"><a name=
"Page_222" id="Page_222">-222-</a></span> csöndesen nyugosznak a
vizek mélyén és azok fölött, a kiket feléjük hajt a jégmező.</p>
<p>Minden hiába!</p>
<p>Alsó-Őrs fönt a magaslaton fekszik, jó ezer ölnyire vagy
messzebbre a víz partjaitól. Mikor meglátták az emberek, hogy
Somogy felől beborul a láthatár s gyorsan tör előre a vihar: keserü
jajkiáltásban tört ki a nép aggodalma. Mi lesz azokból, kik
kimentek a jégre?</p>
<p>Higgadt emberek csititgatták a zokogókat. Jó az Isten. Segiteni,
segiteni!</p>
<p>Rögtön összeszedtek minden csáklyát, minden hosszú kötelet s ki
gyalog, ki kocsin siettek le a partra. Csónakot, lélekvesztőt
leakasztottak lánczáról s erős bátor ifjak, viharbiró férfiak
vaskézzel, kemény agygyal siettek megkisérteni: be lehetne-e menni
a veszendő lelkekért?</p>
<p>Lehetetlen.</p>
<p>Ott volt már a vihar. Összetört jégen halandó meg nem állhat.
Jégtorlaszon csónak előre nem mehet. Minden hiába.</p>
<p>De jött a nyolcz halász a jégmezőn. Mindig közelebb, mindig
közelebb. Jól látták, hogy nyolczan vannak: – jól tudták, hogy
tizennyolczan voltak. Ki az a nyolcz? Fölismerni nem lehetett.</p>
<p>– Az én apám!</p>
<p>– Az én jegyesem!</p>
<p>– Az én fiam!</p>
<p>– Az én testvérem! <span class="pagenum"><a name="Page_223" id=
"Page_223">-223-</a></span></p>
<p>Apák, anyák, testvérek, hajadonok, menyasszonyok, jegyesek: mind
fölkeresték a magukét. A vihar, a hó, a szürkület, a távolság, a
remény, az isten irgalmában való hit minden szerető szivnek a
magáét mutatta meg.</p>
<p>Az öreg lelkész arczán lecsordult két nehéz könycsepp. Nem
szólt, csak suttogott. Imára kulcsolt két kezére nézett.</p>
<p>– Boldogtalan hiveim, ők csak nyolczan vannak és ti mind a
tizennyolczat látjátok! Istennek kegyelme vigasztaljon meg
benneteket.</p>
<p>Minden elmuló percz azt mutatá, hogy istennek kegyelme lesz
azokkal, a kik még élnek a vizeken. A jégmező már közelgett a nádas
felé, alig volt távolabb két puskalövésnyinél. Már lelkendezve
remélte mindenki, hogy az ő szerelmese megszabadul.</p>
<p>Minden hiába.</p>
<p>Egy szempillantás, megszünt a somogyi szél. Szélcsend támadott.
A hullám még tajtékzott, de a jégmező már nem mozdult előre. A
másik szempillantásban megeredt a bakonyi szél. Először lassan,
azután erősebben. Az emberek ott a fokon csak azt vették észre,
hogy a jégmező visszafordul s megy a Balaton közepe felé.</p>
<p>Mindenható isten, – mi történik most már?</p>
<p>Egy szivszaggató jajkiáltás harsogott fel az ég felé. A bakonyi
szél ennek hangját vitte el azokhoz, a kik elmulásuk felé
siettek.</p>
<p>De ő tőlük nem a sirás, nem a jajgatás hangja jött vissza a
szárazföld felé. <span class="pagenum"><a name="Page_224" id=
"Page_224">-224-</a></span></p>
<p>Négy óra volt már délután. A nap lenyugodott. A sötét felhők
feketévé tették az alkonyatot. Se hold, se csillagfény. Lassanként
elkezdett esni az ónos eső. Jéggé, kéreggé fagyott a ruha
mindenkin.</p>
<p>A nyolcz ember, mig menekülését látta, mig a parton levő
szeretteit látta, néma volt. Csak szivük beszélt. De a mikor eltünt
előlük a part, elveszett előlük szeretteik arcza s elveszett a
menekülés minden reménye: megnyilt szivük is, ajkuk is.</p>
<p>A parton állókhoz egyszer csak szent ének hangjait hozta a távol
és a sötétség. A temetőbe menők szent dalait énekelte nyolcz
tiszta, erős férfihang.</p>
<p>– Oh isten, tördelt hangokkal – Én is hozzád fordulok. – Mig itt
küzdök a habokkal – Kormányodhoz fordulok!</p>
<p>A kálvinisták egyházi gyászéneke ez.</p>
<p>Egy szélroham jött, a parton állók nem hallottak semmit.</p>
<p>Azután ujra elhullámzott a parton állókhoz a szent ének
dallama:</p>
<p>– Én kedvesim, szerelmesim – Már ne sirjatok. – Jóságtokért az
istentől – Áldást várjatok!</p>
<p>A jó öreg lelkész sirva mormolta magában: ezt már nem nyolczan
éneklik, hanem csak négyen.</p>
<p>Még egyszer előtört a hang az éjszakából, a messzeségből, a
hóviharból. De ezt már csak egy ifju énekelte.</p>
<p>– Nincs már szivem félelmére – Nézni sirom fenekére. –
Változzatok félelmeim – Reménységgé, örömökké – Mert nem alszom el
örökké! <span class="pagenum"><a name="Page_225" id=
"Page_225">-225-</a></span></p>
<p>Elhallgatott ez is.</p>
<p>De a másik pillanatban, mint a harang kondulása, még egyszer
felharsant az ifju hangja.</p>
<p>– Örökké!</p>
<p>Azután csak a szél zugott, csak a jég harsogott.</p>
<p>Egy szép ifju hajadon lány ott a parton fürtönként szaggatta
selyemhaját. És vonaglott ott a fagyos kövön. Ő megismerte az
utolsó dal hangját.</p>
<p>– – Kis gyerek-koromban hallottam ezt az esetet. Nagyanyám
testvérje beszélte el, Bozzayné, szegény kis nemes asszony, a ki
Alsó-Őrsön lakott. Ő tanuja volt ennek az esetnek s még húsz
esztendő mulva is könyezve emlékezett rá.</p>
<hr class="chap" />
<div class="chapter"></div>
<p><span class="pagenum"><a name="Page_226" id=
"Page_226">-226-</a></span></p>
<h2>A VIHAR A JÉGEN.</h2>
<p class="summary">(A balaton-fő-kajári halászok. – Mennyit ér a
háló? – A szegény ember annyit se ér. – Egy ember megmenekült. – A
kiliti kanczellista.)</p>
<p>A balaton-fő-kajári halászok esete 1868-ban hasonlit ehhez.
Ekkor már hirlapok is voltak, talán szépen le is irták, azért tehát
csak röviden beszélem el. De ha röviden is: el kell beszélnem, mert
a téli Balaton jelleme nem lenne tökéletes, ha elhallgatnám.</p>
<p>Ezek épen tizenkilenczen voltak. Nem hiányzott közülök egy
se.</p>
<p>Épen az akarattyai szilfa vonalában dolgoztak a jégen. A nagy
keritő-hálót kellett behuzni s már nagy részét be is huzták, mikor
észrevették, hogy a füzfői sarok felől, a litéri és vörös-berényi
magaslatokon nagy hirtelenséggel elborul az ég.</p>
<p>A halászgazda nyugodtan pipázgatva nézi a borulatot.</p>
<p>– Siessetek legények, förgeteg jön.</p>
<p>A legények négy kézzel dolgoznak kettő helyett. <span class=
"pagenum"><a name="Page_227" id="Page_227">-227-</a></span></p>
<p>A vész leér a Balaton jegére. A hova lép: lába alatt csikorogva
törik össze a vastag jég. A jó szemü halászgazda egy hosszu fehér
vonalat lát a berényi partokon. A vonal közeledni látszik. Ez a
vonal már jégtorlasz. Tolja a vihar maga előtt. De hangja még
nincs. A legények még semmit se hallanak.</p>
<p>Hanem dolgoznak kettős erővel.</p>
<p>A halászgazda látja a torlaszt, de azért nyugodtan pipázgat s a
szanaszét heverő szerszámokat dobálja a szánkóba.</p>
<p>A legények egyszerre csak észre veszik, hogy lábuk alatt, a
jegek alatt, a vizek mélységében valami háboru készül. A lékeken
locsog ki a viz, mintha forrásba jött volna a rengeteg tó.</p>
<p>Fölállnak, hátra néznek.</p>
<p>Abban a pillanatban meghallják a vésznek hangját. Mintha bőgne
ég-föld, mintha orditana a levegőég.</p>
<p>Eldobják a hálót s készülnek megfutamodni.</p>
<p>A halászgazda nyugodtan pipázgatva oda szól hozzájuk:</p>
<p>– A hálót nem hagyjuk itt, legények.</p>
<p>E szó volt a halál.</p>
<p>A háló ára öt-hatszáz forint. Nagy pénz szegény embernek. Szép
zsöllértelket és házat lehet rajta venni. Jó karban levő egész
holdnyi szőlőnek is ez az ára. Szegény ember egész esztendőn át
keres kétszáz forintot. Három egész esztendei keresetet dúvesztében
hagyni nem lehet.</p>
<p>Tehát meg kell menteni a hálót.</p>
<p>De jön a halál. Itt lesz mindjárt. <span class=
"pagenum"><a name="Page_228" id="Page_228">-228-</a></span></p>
<p>Mindegy. A kötelesség az első. A szegődséget meg kell tartani.
Szegény embernek nincs egyebe, mint adott szava.</p>
<p>Az adott szó nem kutyaugatás. A gazda nyugodtan pipázgatva adta
meg az intést. Igaza van. Ha parancsolna, ha káromkodnék, ha
toporzékolna, ha düh vagy kétségbeesés fogná el: nem volna igaza,
nem fogadnának szót neki.</p>
<p>Mit ér az ember élete?</p>
<p>Szegény emberé keveset ér. S a mit ér is: csak önmagának éri.
Más nem ád érte semmit vagy keveset. Azt is csak könyörületből. Mig
erős, fiatal, egészséges: addig két-háromszáz forintot keres
évenként. Mi ez? Alig elég kenyérre, ruhára. Ha megszünt az élet:
nem kell kenyér, nem kell ruha. De szenvedni se kell, dolgozni se
kell. Szegény embernek megér-e az élet annyit, a mennyi munkát és
szenvedést kell érte adnia?</p>
<p>Hát az élet örömei? Hát ezek mit érnek?</p>
<p>Mit ér a pihenés és álom? Szegény embernek semmit se ér. Nagy
munkáért kapja szolgabérül s nagy munkáért nyeri előlegül.
Megszolgált érte tegnap s meg kell érte szolgálnia holnap is.
Pihenéséből és álmából tehet-e félre valamit? Gyüjthet-e abból kis
tőkét? Tehet-e belőle valamit be a takarékpénztárba? Adhat-e
valamit belőle kis gyermekének vagy öreg szülőjének vagy piros,
mosolygó arczu kedvesének? Semmit. Ha pihenése és álma csupa öröm
volna is: csak magának kell elfogyasztania; másnak, kötelességének,
szive szerelmének nem adhat belőle semmit. <span class=
"pagenum"><a name="Page_229" id="Page_229">-229-</a></span></p>
<p>Mit ér a szerelem? Ki mondja ezt meg? Néha megéri az egész
életet. Néha többet ér, mint az egész világ. Néha többet ér, mint a
becsület. De annyit még se ér, mint a falat kenyér az éhezőnek. A
szegény embernek pedig kenyérre van szüksége s ha nem keres egy
napon át: akkor éhezik egész napon át. Még szerelme is csak cserébe
jár. Adok egy csókot, de vissza kell adnod. Adok egy karéj
kenyeret, egy nyaláb fütőt, ruhának rongyot, pihenőre hajlékot, de
csak azért, hogy mindezt segits nekem felemunkáddal megkeresni.</p>
<p>Elvesz a szegény ember élete vagy épsége másnak hibájából. Bölcs
biróság megméri akkor: mit érhetett. S a szerint szabja meg annak
értékét, a mennyit a szegény ember két keze munkájával szerezhetett
volna. Többre nem becsüli a bölcs biróság. Hátha van valaki, a
kinek nagyon fáj a szegény ember elmult élete vagy összetört
épsége? Van-e kárpótlás a fájdalomért? Mérlegre teszi a biró a
fájdalmat s ugy látja, hogy az nem nyomja le a serpenyőt. Sulya
tehát nincs a fájdalomnak. S ha sulya nincs: értéke se lehet.</p>
<p>Hejh sok arany van még a föld méhében a mi nincs kiásva.
Tipródunk fölötte. De sokkal több igazság van még eltemetve a rideg
lelkek mélyén, a melyről nem akarunk tudni semmit.</p>
<p>Meg kell menteni a hálót.</p>
<p>Mire a háló kiszabadult: ott termett a halál is alig egy
dobásnyira. Mégis csak meg kellett előle futamodni.</p>
<p>Nem pipázgatott nyugodtan már a halászgazda se. Ott hagyta
hálóját ő is s menekült a többivel. <span class="pagenum"><a name=
"Page_230" id="Page_230">-230-</a></span></p>
<p>A menekülésnek csak egy utja volt. A vész a világosi partnak
tartott egyenesen: abban az irányban kellett futni is. A kérdés az
volt: tudnak-e futni a legények oly gyorsan, mint a vihar?</p>
<p>A halászgazda már rég elmaradt. Nehéz testü élemedett ember nem
versenyezhetett a viharral. Előbb kialudt élete, mint pipájának
tüze.</p>
<p>Hanem a többi jól győzte az iramodást. Kiértek már annyira, hogy
a víz el nem nyelhette volna őket. Alig ért volna már a víz nekik
derékig.</p>
<p>Egy jó barátom és rokonom ott lakott közelben. Mészöly Gyula,
vármegyénk enyéngi szolgabirája, ma is élő ember. Cselédei valami
ok miatt ott álltak a part magasán. Ezek látták a menekülést s
már-már hitték, hogy a legények megszabadulnak. Még biztatták is
őket, hogy gyorsabban-gyorsabban!</p>
<p>A legények nem hallották a biztatást, de meghallotta a vihar s
azt gondolta: neki szól. Csinált egy irtóztató rohamot s a másik
pillanatban házmagasságnyi jégtorlasz alá temette a legényeket.</p>
<p>Csak ezt akarta a vihar. Ott aztán megállt ő is, a jégtorlasz
is.</p>
<p>Az én barátom nyomban ott termett cselédjeivel s megkisértette a
torlasz széthányását. Kedves jutalma lett érte.</p>
<p>Egyetlenegy legényt meg tudott menteni. A többinek összemorzsolt
holtteste ott piroslott a jégdarabok alkotmányában, de egy
balaton-főkajári legény ugy vetődött két összetámaszkodó jégfal
üregébe, hogy elevenen tudták onnan kivenni. <span class=
"pagenum"><a name="Page_231" id="Page_231">-231-</a></span></p>
<p>Nehezen jött ugyan meg a szava, de mégis megjött. Első szava az
volt:</p>
<p>– No mi ugyan szépen jártunk.</p>
<p>Mikor pedig megtudta, hogy többi társa mind elveszett, csak
annyit mondott:</p>
<p>– Az áldóját annak a hálónak.</p>
<p>Még csak nem is a gazdáját kárhoztatta.</p>
<p>Furcsán járt a veszprémi káptalannak egy urodalmi kanczellistája
1846-ban. Szabó Károly volt a neve. Kilitiben volt az állomása.
Kiliti Siófok mellett fekszik Somogyban, a Sió jobb partján.
Veszprémben volt a kanczellista látogatóban s egy vasárnapi napon
haza akart menni a maga urodalmi kocsiján.</p>
<p>Ha Kenese felé kerül a rendes országuton: akkor öt-hat óra az
utja. Ha pedig a jégen mehet torony irányában: másfél óra alatt
haza ér. Lement tehát Almádiba szerencsét próbálni.</p>
<p>Szép napos idő volt. Enyhe levegő pár nap óta, a jég felszine
olvadóban. Kérdezte az almádi csárdást: át lehet-e menni kocsival a
jégen?</p>
<p>– Pénteken még láttam vásárosokat a jégen, de azóta nem. Azóta
meleg idő van.</p>
<p>Jól ismertem később a kanczellistát. Bátor gyerek volt egész a
hetykeségig később is. Eb ura a fakó. Neki váltott a jégnek.
Kocsisa is szót fogadott.</p>
<p>Tenyérnyi víz volt a jég szinén. Néhány napnak olvadása. De maga
a jég is szivacsossá lett már s hajladozott a kocsi alatt. Bizony
vissza kellett volna fordulni a jégről. <span class=
"pagenum"><a name="Page_232" id="Page_232">-232-</a></span></p>
<p>De a két ló azt mondta: nem oda Buda. Ha a kocsisnak sincs esze,
ha a kanczellistának sincs esze: akkor menjünk csak előre.</p>
<p>A hajladozó jégen megrémült a két ló s megbőszült rémületében.
Nem hallgatott se szóra, se gyeplőre, ragadta a kocsit a siófoki
torony irányában. Rohant, mint a táltos s a rohanó kerekek által
fölvert milliónyi vizcsepp köddel boritotta el a kocsit.</p>
<p>A siófoki vendéglő udvarán állt meg a kocsi a szin alatt.
Reszketett a két ló, omlott róla a tajték s horkolt akkor is,
mintha még most is bent volna a halálos veszélyben. Keresztül
jöttek a jégen s gyeplő nélkül is egyenesen a vendéglőbe
rohantak.</p>
<p>Mert a kocsis és a kanczellista ugyan mit se tudtak erről a
kerek szép világról.</p>
<p>Ott ült a kocsiban mindegyik a maga ülésében, kocsis elől,
kanczellista hátul. Lehajtott fejjel, tátott szájjal s merevedett
szemekkel fogta a lőcsöt mindakettő. Nem volt ájult egyik se, de
eszméletét vesztette mindegyik.</p>
<p>Szólitják őket: nem felelnek. Hivják le a kocsiról: nem
mozdulnak. Leemelik őket az ülésből: arról se tudnak semmit.
Kinálják őket étellel-itallal, borral, pálinkával: le nem tudnak
nyelni semmit. Hetekig dörzsölték és ápolták őket, mint nagy
betegeket, mig utóbb magukhoz jöttek.</p>
<hr class="chap" />
<div class="chapter"></div>
<p><span class="pagenum"><a name="Page_233" id=
"Page_233">-233-</a></span></p>
<h2>A KÖD A JÉGEN.</h2>
<p class="summary">(Pörbe száll két halászgazda. – Az a biró, a ki
sohase hoz itéletet. – Mit csinál a mérnök a nagy ködben? – Nem
segit a mappa. – Mit ér a tudomány kutya nélkül? – A Turcsi
kutyával való beszélgetés. – Hogy lett igazság a pörben.)</p>
<p>A téli Balaton nem enged magával játékot üzni. Kifog az még az
ügyvéden is. Még a szakértőn is. Még a végrehajtón is.</p>
<p>De hát van az ügyvédnek dolga a téli Balatonnal?</p>
<p>Van eset erre is.</p>
<p>Egyszer a Siófoki halászok jó csomó halat fogtak nagy messze
bent a jég közepében. Mikor huznák ki a hálót: ott teremnek a
kajári halászok. A halászgazda ott van mindegyik bokornál.</p>
<p>A halászgazda nem tesz egyebet a jégen, csak iszik, pipáz és
parancsol. Ezt cselekedte a siófoki halászgazda.</p>
<p>A kajári halászgazda is ivott, pipázott, de nem parancsolt. Csak
állt és várt. Várta: mennyi hal jön ki a hálóból – érdemes-e azért
szót emelni? <span class="pagenum"><a name="Page_234" id=
"Page_234">-234-</a></span></p>
<p>Érdemes volt; nagy volt a zsákmány. Mikor pedig már a sok hal
ott volt a jégen kupaczokban, sodorint egyet bajuszán s oda szól
siófoki kartársához:</p>
<p>– Köszönöm szomszéd uram a szives fáradságot, már most ezt a
halat majd csak én viszem Kajárra.</p>
<p>– Szivesen tettem szomszéd uram, de tovább se fáradozzék
kegyelmed, magunk is el tudjuk vinni Siófokra.</p>
<p>– Oda ugyan nem.</p>
<p>– De hát miért nem?</p>
<p>– Azért nem szomszéd uram, mert ez a víz kajári viz, nem siófoki
viz.</p>
<p>A siófoki gazda jól tudja azt, hogy a kié a viz: azé a halászat
s a kié a halászat: azé a hal, ha más fogta is. Kivette tehát a
pipát a szájából, kiverte belőle a hamut, ujra teletöltötte
dohánynyal, kicsiholt, rátette az égő taplót s mikor már bodoran
jött a füstje, oda szól a kajári gazdának:</p>
<p>– Be is kell ám azt bizonyitani szomszéd uram.</p>
<p>– No hát jöjjön kelmed közelebb, álljon ide mellém.</p>
<p>A siófoki gazda oda áll.</p>
<p>– Látja kelmed azt a diófát az akarattyai csárda kéményétől
nyári napkeletre? Az a Bálint komám diófája. Nézzen el most már
onnan kelmed Tihany felé oda a nagy vizlejáróhoz: ugy-e most már
látja a mi vizünk felső határát.</p>
<p>– Nem látok én szomszéd uram semmit.</p>
<p>Az igaz, hogy alkalmas köd volt mindenfelé s egy mérföldről
csakugyan nem lehetett biztosan megmondani, melyik a Bálint koma
diófája. <span class="pagenum"><a name="Page_235" id=
"Page_235">-235-</a></span></p>
<p>Holmi köd balaton-fő-kajári halászgazdát meg nem zavar.
Nyugodtan folytatta igazságának megbizonyitását.</p>
<p>– Hát az aligai szakadástól aláfelé látja-e kelmed azt a
kökényfabokrot? Hát az almádi csárda csucsfala nem ide világit-e
egyenesen? Nem tudná azt kelmed csak ugy mint én, hogy az én
vizemnek itt van a külső határa? Most azután nézze meg kelmed
ezeket a lékeket, nem a felső, meg a külső határon belül vannak-e
ezek?</p>
<p>Nem nézett a siófoki halászgazda se kökényfát, se csucsfalat.
Hiszen a köd miatt nem a csucsfal, de még az egész almádi hegy se
látszott.</p>
<p>A legények ott álltak két csomóban. Itt a fokiak, amott a
kajáriak. Nézegették a halkupaczokat. Ha egyik-másik ponty vagy
sügér vetett magán egyet s kiesett a kupaczból, azt visszarugták a
helyére. A gazdák vitájába bele nem szóltak volna. Nem az ő dolguk.
A gazdák se szólongatták őket tanuságtételre. Hiszen ugy is
bizonyos, hogy mindegyik bokor legénye a maga felenyájával tart s
cserben nem hagyja gazdáját. De meg hogyan is tudnák ők jobban az
igazságot, mint a gazdák?</p>
<p>A siófoki halászgazda elvégre se tudta belátni a kajári határ
igazságát. Véget vetett a vitának.</p>
<p>– A mit kelmed tud szomszéduram, azt én nem tudom, a mit pedig
én tudok, az a bizonyos. Ez a jég az én jegem.</p>
<p>– No majd hát elválik szomszéduram. A hal itt marad. A Marczi
gyerek is itt marad. Kelmed is itt <span class="pagenum"><a name=
"Page_236" id="Page_236">-236-</a></span> hágy valakit, őrizzék a
halat ketten, én meg majd bemegyek a szolgabiró urhoz sebtiben.</p>
<p>Ez már okos beszéd volt, ebben a siófoki gazda is megnyugodott.
A két legénynek ott hagytak elegendő szűrt, tarisznyát és kulacsot
s a két bokor halász elballagott, az egyik délnek Siófok felé, a
másik napkeletnek Balaton-Fő-Kajár felé.</p>
<p>A két legény magára maradt. Mindegyik elővette a tarisznyát,
kikereste belőle a kalbászt, szalonnát, kenyeret, sót, paprikát;
egymás mellé leültek a gyalogszánkóra s elkezdtek falatozni. Azután
a kulacsra került a sor, megkinálták egymást, a hogy illik, s
kölcsönösen jónak találták egymás borát. Sokat inni nem szabad.
Elnehezedni, elaludni nem tanácsos. Fordulhat az idő s az álomból
halál lehet.</p>
<p>Hogy a jégen még se töltik az éjszakát: az bizonyos. Hogy a
halat se hagyják ott: az is szent.</p>
<p>Lehetett a hal száz forint áru. Attól nem lehet félni, hogy
éjszaka ellopják. Ki lopná el? Ki lenne olyan bolond ember: a ki
éjjel be menne a jégre? Még igaz jószágáért se, annál kevésbbé más
becsületes ember igaz jószágáért. Hanem hát van róka a nádasokban
elég. A róka egy mérföldnyire is megérzi a hal szagát s éjjel oda
mehet seregszámra. Sasok is vetődhetnek erre a vidékre és róka és
sas keményen megvámolhatják a halat.</p>
<p>Még az sem lehetetlen, hogy valami jégen járó kocsi botolhat rá
a reggeli időben.</p>
<p>A foki legény megszólal: <span class="pagenum"><a name=
"Page_237" id="Page_237">-237-</a></span></p>
<p>– Marczi! Nem pislantott rád a gazda, a mint elment
melletted?</p>
<p>– Nekem ugyan pislantott, hát neked a te gazdád?</p>
<p>– Nekem is.</p>
<p>Most már tisztában volt a két legény a dolog állásával. Az a
pislantás mindegyik gazdától azt jelentette: aztán legyen eszed
gyerek! Ez meg azt jelentette: vagy az egész hal, vagy legalább a
fele, estére otthon legyen.</p>
<p>Nem is tétovázott sokáig a két legény. A halat két részre
osztották. Ponty, garda, sügér, őn, csuka, harcsa, keszeg, kárász,
czompó, menyhal – egyik olyan, mint a másik. Egyik annyit ér, mint
a másik. Fogasért kétszer annyi süllő, süllőért kétszer annyi ponty
vagy garda. Alig telt bele negyed óra: meg volt az osztozás.
Mindegyik bele rakta szánkójába a magáét, ajánlották egymást
istennek s elindultak hazafelé. Haza is értek szerencsésen a
partig. Késő este már mindegyik gazdánál ott hevert a hal a hideg
kamarában.</p>
<p>Hanem azért korán reggel ott volt a kajári halászgazda a
főszolgabirónál. Előadta panaszát rendesen s kérte holnapra a
határidőt, kérte a siófoki halászgazda megidézését s minden némü
törvényes igazság kiszolgáltatását. Vele volt egyik öreg legénye
is, a ki az alatt benézett a konyhába, kezet csókolt a tekintetes
asszonynak s levett kalappal, hajadonfővel bevitt a konyhába egy
nyaláb halat. Lehetett vagy félmázsa.</p>
<p>Meg ne ütközzék ezen senki. Birónak, tisztviselőnek, közembernek
kijárt az ajándék hajdanában s az ajándékot sohase verték a pörös
fél hátához. A törvény <span class="pagenum"><a name="Page_238" id=
"Page_238">-238-</a></span> megengedte, a szokás megparancsolta, a
közerkölcsök ugy hozták magukkal. Még a nádorispánnak, még a
királynak is vittek ajándékot. Ma ugyan már a királynak nem igen
szokás ajándékot adni. Legföljebb a pozsonyi zsidók adnak évenként
egy hizott ludat s koronázáskor ad a nemzet néhány ezer aranyat. De
nem igy volt ez hajdan.</p>
<p>Igaz, hogy erős birónál az az ajándék nem nyomott semmit. Az
volt a kérdés: van-e igazsága?</p>
<p>Hát az olyan főszolgabirónál nyomhatott-e valamit, mint Hollóssy
Fülöp László urambátyám? Mert ő volt a járás főszolgabirája s nála
tett panaszt a kajári halászgazda.</p>
<p>No hiszen jó helyen kereste igazságát.</p>
<p>Tudni kell ugyanis, hogy a mi jó főszolgabiránk sohase hozott
itéletet. Több mint húsz esztendeig volt szolgabiránk, adott is a
pörlekedő feleknek határidőt, néha meg is hallgatta őket, néha a
tanukat is kikérdezte, de itéletet nem hozott.</p>
<p>Hajdan nem volt a birónak ügyviteli szabálya. Nem volt köteles a
biró a pöröket sorrendben elintézni. Nem is parancsolt a birónak
senki. Sürgethette azt az ügyvéd vagy a panaszos: nem adott az rá
semmit. Följelenthették azt alispánnál, vármegyénél,
helytartótanácsnál, kanczelláriánál, vagy magánál a királynál is:
mind nem ért az semmit. A főszolgabiró azt felelte:</p>
<p>– Egyéb dolgom van.</p>
<p>Ezzel elintézte a följelentést.</p>
<p>Igaz, hogy a főszolgabirák mégis csak dolgoztak. <span class=
"pagenum"><a name="Page_239" id="Page_239">-239-</a></span></p>
<p>Mert tisztségük igy parancsolta. És mert minden itéletért birói
dijat, sportulát kaptak azonnal. S a ki sok itéletet hozott: annak
ezerekre ment jövedelme. Efféle dijakból lett gazdaggá, gróffá,
herczeggé az első Grassalkovich. Igaz, hogy más segitsége is
lehetett.</p>
<p>A birói dijak miatt nem hozott soha itéletet Hollóssy Fülöp
László urambátyám. Volt birtoka Veszprém, Győr, Komárom, Somogy,
Fehér, Tolna, Heves és Külső-Szolnok vármegyében. Felesége
Magyary-Kossa Eszter nénémasszony volt, ki a szilasbalhási,
mező-szent-györgyi, litéri, dakai, papvásárjai, pápai, böröllői,
győri, bőnyi, komáromi, aranyosi, kenderesi, kakatpusztai s tudom
is én még hová való birtokaikat jó rendben tartotta. Egészen
természetes tehát a főszolgabiró okoskodása.</p>
<p>– Nekem ne mondhassa se ügyvéd, se panaszos, hogy nekem
sportulát fizetett. Azután mit is pörösködnek istenadta
maradhatatlan emberei? Nem azért van a státus, hogy az ő
csetepatéikkal vesződjék. Majd leszoktatom én őket a
pörösködésről.</p>
<p>Le is szoktatta alaposan. Ugy elpusztult az ő járásából minden
ügyvéd, hogy meg nem mert maradni közülök hirmondónak se de
egyetlen ügyvéd se. Hire volt ő neki egész Tul-a-Dunán. Kiegyezett
az ő vidékén minden ember, a hogy tudott, ellenségét pedig hagyta
futni mindenki. Mert az bizonyos volt, hogy senki nála pörét el nem
veszti ugyan, de meg se nyeri soha.</p>
<p>Nála tette le panaszát a balaton-fő-kajári halászgazda.
Meghallgatta nagy figyelemmel. <span class="pagenum"><a name=
"Page_240" id="Page_240">-240-</a></span></p>
<p>– Hát aztán mit csináljak én te veled ebben az ügyben?</p>
<p>– Tessék engem visszahelyezni az én vizeimbe és az én jegeimbe,
mert a foki halászok engem az én békés birtoklásomban
megháboritottak.</p>
<p>– Tehát sommás repoziczió!</p>
<p>Ez volt neve az ilyen pörnek.</p>
<p>Ha elszántok egy barázdát a szomszédom földjéből; ha falat huzok
s a csurgatónak helyet nem hagyok; ha elkapálok egy fél bakhátat a
szomszédom szőlejéből; ha a szomszédom földjén huzok árkot vagy
emelek keritést: ily esetekben áll elé a sommás repoziczió. De ha
más vizére, más jegére tévedek s ott halászok: mi lesz akkor?</p>
<p>Sommás repozicziónak csak ingatlanon van helye. Igen ám, de a
viz nem ingatlan. Azonban, ha befagy, mégis ingatlan. Csakhogy a
hal meg semmi esetre se ingatlan. De a hal mégis csak azé, a kié a
viz; – a viz pedig azé, a kié a medre; – a meder pedig bizonyos,
hogy ingatlan. Ilyen módon kétségtelen, hogy a viz is ingatlan, a
hal is ingatlan s a jég is ingatlan.</p>
<p>Mindezt végig gondolta a jó főszolgabiró s mire tisztába jött az
ügygyel: akkorra belátta, hogy ez az ügy mégis bolond ügy. Ezt
prókátor nélkül elintézni nem tanácsos. Odaszól a
halászgazdának.</p>
<p>– Tudod, hogy én a perpatvart nem szeretem s itéletet mondani
nem szoktam, de most az egyszer megteszem, hanem hozz magaddal
prókátort. <span class="pagenum"><a name="Page_241" id=
"Page_241">-241-</a></span></p>
<p>Ráparancsolt egyben a siófoki halászgazdára is, hozzon prókátort
ő is. Azon kivül megidézte a vármegye egyik mérnökét is. Végezetül
ráparancsolt a veszprémi káptalanra mint siófoki uraságra és a
balaton-fő-kajári nemesi közbirtokosságra, hogy a balatoni partok
határmappáit haladéktalanul adják ki a megyei mérnök kezére.
Tanunak is idézett be egy csomó előljáró embert innen is, onnan
is.</p>
<p>Elkövetkezett a pörfelvétel határnapja. Szép derült napos idő.
Csak ugy seregelt a sok ügyvéd, patvarista, pörös fél, tanu,
mérnök, szakértő, bámészkodó a parton. A kajári halászgazda magával
hozta a kutyáját is.</p>
<p>A mi utóbb nagy szerencsének bizonyult.</p>
<p>Hollóssy Fülöp László urambátyám ugyan be nem ment a jégre, mert
ezt a természete meg nem engedte, hanem béküldte az esküdtet a nagy
csomó emberrel.</p>
<p>Első dolga volt a lékeket megkeresni. Ezeket a hasábjegekről
csakhamar megtalálták.</p>
<p>A másik dolog volt az akarattyai oldalon a Bálint koma diófáját,
a világosi oldalon pedig ama hires kökényfát, valamint a felső
parton az almádi csárda csucsfalát, másik irányban pedig azt a
bizonyos tihanyi vizlejárót fölfedezni. Mert ezek nélkül a kajári
és foki vizek határait a mappákon kitudni nem lehet.</p>
<p>Ezekhez már szakértő kell.</p>
<p>Ott az eszköz is, a háromlábu messzelátó.</p>
<p>Felállitja a mérnök a háromlábu messzelátót s mig
helyreigazitaná: összeszid három halászlegényt. <span class=
"pagenum"><a name="Page_242" id="Page_242">-242-</a></span></p>
<p>Felállitja, lehajol és belenéz. A kerekes csavarokat igazgatja
jobbra, balra, fölfelé, lefelé. Néz, néz sokáig és nem szól. Az
emberek áhitatos figyelemmel lesik, mikor kerül elő a Bálint koma
diófája.</p>
<p>Az alatt az idő gondolt egyet s olyan köd ereszkedett le, hogy
nadrágszijat lehetett belőle hasitani. Minden ember zsebbe tette a
pipáját, mert nem lehetett látni a pipafüstöt. De a mérnök nem
látta a ködöt.</p>
<p>Mert ő csak a messzelátóba nézegetett. Háromszor is megtörölte
zsebbevalójával az üveget is, saját szemeit is, de azért csak nem
látott semmit. Végre szól egyet:</p>
<p>– Nem látom a czélpontot.</p>
<p>A kajári halászgazda felel rá.</p>
<p>– Elhiszem azt.</p>
<p>Dühbe jön a mérnök, fölegyenesedik, összeszidja a halászgazdát,
mért beszél olyan szamárságot, mit ért ő a háromlábu masina
titkához? Abban kell valami hibának lenni.</p>
<p>A halászgazda ártatlan képpel felel:</p>
<p>– Megkövetem szépen a tens mérnök urat, én parasztészszel csak
ugy gondoltam, hogy a köd miatt nem lát.</p>
<p>Akkor néz körül a mérnök. Akkor veszi észre a ködöt. S akkor
veszi észre, hogy ugy érzi magát, mintha abrakos tarisznya volna a
fejére huzva. Se eget, se földet nem lát. Hogy láthatná tehát a
Bálint koma diófáját egy mérföld távolságban?</p>
<p>– Most már meg kell várnunk, mig a köd felszáll.</p>
<p>Ez volt a mérnök ur véleménye. Érett megfontolás után mondta ki,
a mikor kétszer-háromszor megfordult <span class="pagenum"><a name=
"Page_243" id="Page_243">-243-</a></span> saját tengelye körül s
egyebet ködnél nem látott. Az esküdt ur más véleményben volt.</p>
<p>– Én pedig azt meg nem várom, mig felszáll a köd. Sőt e mai
helyszini tárgyalást el is halasztom valamely más napra.</p>
<p>A sió-foki halászgazda megint más véleményben volt.</p>
<p>– Pedig aligha meg nem kell várnunk a ködnek tisztulását,
tekintetes uram; – én a magam részéről ugyan innen el nem indulok,
mert én meg nem mondom ebben a ködben, merre föl, merre alá?</p>
<p>Nosza el kezdett e szóra a mérnök ur káromkodni.</p>
<p>– Hejh, a ki teremtette, ez már az okos észrevétel. Nézzük csak
a mappát: hol is volnánk mi e pillanatban?</p>
<p>Ott volt a mappa a vármegye huszárjának hóna alatt. Kettő is,
nem egy. Bádogtokba mind a kettő. Két halászlegény már régóta
vivódott a fölött: mi lehet az? Kürt-e, trombita-e, hurkatöltő-e?
Most sült már ki, hogy mappa. Abban van a sió-foki határ, meg a
balaton-fő-kajári határ. E csodára csóválták a fejüket de
nagyon.</p>
<p>De hiszen bölcs szakértő mérnök: kioldhatod te annak a toknak
kötelékét, leveheted te annak sapkáját, kirázhatod te abból a
térképet, megnézheted te azon, merre van hegye, merre van tolla a
nyilvesszőnek, merre van éjszak, merre van dél: nem értesz te azért
abból semmit. Kinevet téged azért a kajári halászgazda.</p>
<p>Most ugyan még csak a bajusza alól nevet s azt is halkan teszi.
Még vár kevés ideig. <span class="pagenum"><a name="Page_244" id=
"Page_244">-244-</a></span></p>
<p>Nézik a térképet keményen. Mérnök, esküdt, patvarista, községi
jegyző. Körül-körül tekint a mérnök a közben: nem nevet-e
valamelyik paraszt? Nagyon kapóra jönne valakit összeszidni. Mert
hogy az a térkép a köd ellen mit se használ: azt most már ő is
belátja. Kérdi a patvarista:</p>
<p>– Hát a tájirányzó, urambátyám?</p>
<p>Erre a szóra jön még csak haragba a mérnök. Tizszer is
megtapintotta ő már minden zsebjét. Éppen csak a kompaszt, a
tájirányzót felejtette otthon. De minek is hozta volna el? Nem volt
ő neki tengerész még az öreg apja se, nem is atlánti tengerre
indult ő el uj világokat födözni fel, csak egy rongyos sommás
repoziczióra hivták, oda pedig minek a tájirányzó?</p>
<p>Hiába volt minden haragja. A térképet ujra össze kellett
sodorni, a tokba beletenni, a tok sapkáját visszatenni s kötelékét
bebogozni. Tartsa csak a huszár tovább is a hóna alatt.</p>
<p>Még egyszer rárival a mérnök az emberekre.</p>
<p>– Hát már senki se tudja a biztos utat Sió-Fokra?</p>
<p>Bizony nem tudta azt senki. Egy kajári siheder kölyök még el is
kezdett csufolódni.</p>
<p>– Hogy tudhassuk mi azt, ha már az a háromlábu masina se
tudja?</p>
<p>Röhögtek rá. De most már a röhögés se hozta méregbe a mérnök
urat. Valami nagy dolog kóválygott a fejében.</p>
<p>– Hiszen se hajlékunk, se ruhánk, se kenyerünk. Hátha ez a köd
három nap, három éjjel meg nem mozdul? <span class=
"pagenum"><a name="Page_245" id="Page_245">-245-</a></span></p>
<p>– Bizony történt már ilyen eset tekintetes uram nem is egyszer.
Igy járt tavaly télen Marosi János is, a kis-utczai takács. Be
akart menni a halászok elé. A köd megnyomta. Elbódorgott
erre-amarra a jégen. A kalapja: no az megkerült, de ő neki azóta se
hire, se hamva. Legjobb lesz nekünk itt a hóra lefeküdnünk, már
aztán akármit ád az isten. Valamikor csak fölszáll a köd.</p>
<p>A kajári halászgazda csak azt várta. Erre a szóra odalépett a
mérnök urhoz.</p>
<p>– Már én csak haza megyek, nem várakozom itt hiába. Isten
megáldja tekintetes uram!</p>
<p>Még kezet is fogott a mérnök urral. Csak azután fordult a
többihez.</p>
<p>– Adjon az isten jó szerencsét kegyelmeteknek is mind
közönségesen. Majd holnap ilyenkor kinézek ide megint.</p>
<p>Intett a kajáriaknak.</p>
<p>– Csak nyomomba gyerekek hogy el ne bóduljatok!</p>
<p>Megindult nyugodtan.</p>
<p>De nem nézhette ezt szó nélkül a mérnök.</p>
<p>– Hejh gazda uram, kedves jó barátom, álljon csak meg még egy
szóra.</p>
<p>A halászgazda megáll, visszanéz.</p>
<p>– Tessék parancsolni.</p>
<p>– Hát kelmed biztosan tudja az utat Kajár felé?</p>
<p>– Bizony nem tudom én.</p>
<p>– Hát hogy mer elindulni?</p>
<p>– Mert tudja a Turcsi.</p>
<p>– Ki az a Turcsi? <span class="pagenum"><a name="Page_246" id=
"Page_246">-246-</a></span></p>
<p>– Hát a kutyám, ki volna más?</p>
<p>Ugy volt bizony. Akkor vették csak észre a kutyát.</p>
<p>Idomtalan, maszatos képü, kóczos szőrü eb. Valami korcs. Az apja
bizonyosan kuvasz volt, az anyja aligha nem puli. A mi onnan
bizonyos, hogy hol az egyik füle állt fel, hol a másik. A mihez
pedig rendesen csak az agár meg a puli ért. Hanem két fekete
szemében csak ugy égett az okos elme. Holmi vásott kölykek
akárhányszor mondták, hogy több az esze annak az ebnek, mint az
öregbirónak. Az igaz, hogy az öregbiró a pinczeszeren néha több
bort szokott inni, mint a hogy illendő s ilyenkor bolondokat
beszélt, a mit a Turcsi soha nem csinált. De azért mégis isten
ellen való vétek igy beszélni.</p>
<p>Ott üldögélt már a Turcsi régóta a gazdájának csizmaszára
mellett. Figyelemmel hallgatta az emberek beszédét s komoly
részvéttel kisérte a szegény mérnök ur tépelődését. A mérnök urat
ugyan még eddig nem ismerte, de azt már látta a szemeiről, hogy a
ködhöz semmit se ért. A háromlábu messzelátó eleintén némi
aggodalmat keltett benne, de a mikor látta, hogy se nem rug, se nem
harap: azután rá se nézett többé. Kutyába se vette. De azzal
kezdettől fogva tisztában volt, hogy se ő, se gazdája az éjszakát
kint nem tölti a jégen. Ámbár ő ettől se félt volna nagyon, mert
jól érezte, hogy a Marczi tarisznyájában még elég kenyér,
szalonnabőrke és sonkacsont van.</p>
<p>A mig az emberek beszédét s a mérnök ur káromkodását hallgatta:
az alatt éber figyelemmel kisérte <span class="pagenum"><a name=
"Page_247" id="Page_247">-247-</a></span> gazdája arczát, szemét s
minden mozdulatát is. Csak azt várta: mikor szól, vagy mikor int
neki a gazda. A szót is megértette intés nélkül, az intést is
megértette szó nélkül. Ilyen derék Turcsi volt az a kutya.</p>
<p>Végre csak kimondotta a gazda: induljunk haza felé.</p>
<p>A Turcsi előre futott a ködben, egy perczig szaglálódott s
azután visszajött. Odaállt a gazdája elé s megindult az akarattyai
lejáró irányában. Minden perczben vissza-vissza nézett, hogy
gazdája egyenesen követi-e? Egyszer egyik legény ferde irányban
lépett ki valami ok miatt. A Turcsi rögtön rendre utasitotta,
néhány ugató hanggal megintvén őt, hogy ne bolondozzék, mert
különben a jégen hagyja.</p>
<p>Olyan egyenesen kivezette a tekintetes biróságot s az érdemes
csapatot a partra: nincs az a hajóskapitány, vagy csillagvizsgáló,
a ki ezt jobban megcselekedte volna. S azt hiszik talán, hogy ezt
neki valaki megköszönte, vagy őt ezért valaki megdicsérte,
megsimogatta? Senki ezt nem cselekedte.</p>
<p>Igaz, hogy a Turcsi nem is várt köszönetet.</p>
<p>De arra se számitott, hogy a mikor a parton egy perczig ott
lábatlankodott a mérnök ur mellett, őt oldalba rugja a mérnök ur s
azon felül e szóval illesse:</p>
<p>– Czoki innen!</p>
<p>Azonban eltürte ezt is szó nélkül, az eszéhez értette a mérnök
urnak s hosszas tapasztalásból azt is jól tudta már, hogy a világ
háládatlan, csak a kutya háládatos. <span class="pagenum"><a name=
"Page_248" id="Page_248">-248-</a></span></p>
<p>Hanem gazdája nem türte el szó nélkül.</p>
<p>Mert a mikor nagy keserves zihálás közben fölértek az akarattyai
csárdához s a mérnök ur a halászgazdától elvált, a halászgazda
megemlékezett ugy önmagában arról, hogy a mérnök ur mily nagyon
lenézi a tudatlan, tanulatlan parasztot s azért igy bucsuzott el
tőle:</p>
<p>– Ha nem vétenék szómmal tekintetes uram, mondanék valamit.</p>
<p>– No csak hamar, hamar jó ember, mert fázom.</p>
<p>– Hát csak azt mondanám tekintetes uram, hogyha már a parasztot
megveti: a kutyáját becsülje meg. Mert szentháromság-egy-örök-isten
ugy segéljen bennünket, hogyha az a rongyos paraszt kutya nincs
velünk, a tekintetes uram fejét néhány nap mulva már ott a jégen
hollók, varjak kopogtatják.</p>
<p>Az a rongyos paraszt kutya megértette gazdájának minden szavát.
Oda állt gazdája elé s orrát, fejét oda dörzsölte gazdája hideg
kezefejéhez. Az a hideg, durva paraszt kéz ekkor végig simogatta a
kutya fejét.</p>
<p>Hejh milyen jó kedvet csinált ezzel annak a kutyának. Ugrált,
futkározott, farkát csóválta, majd egyenesen feltartotta a Turcsi.
Örömében hanyat feküdt s vihogva belehentergett a hóba. Mikor a
havat lerázta magáról: mindenkinek tele szórta vele szemét, száját.
Olyan boldognak érezte magát, mikor látta, hogy mégis van elismerés
a világon.</p>
<p>Hanem a mérnök urra többé rá sem nézett.</p>
<p>Sőt a mikor felült az a csárdás kocsijára, hogy Sió-Fokra menjen
s a kocsi megindult: akkor már meg <span class="pagenum"><a name=
"Page_249" id="Page_249">-249-</a></span> is ugatta paraszt
kutya-természetéhez képest. Vajjon kutyaugatás volt ez? Vagy egy
kissé érdes szemrehányás, mintha azt mondta volna: köszönd a
gazdámnak tudós ember, hogy megszabaditottalak. Ha gazdám ott
nincs: bizony ott hagylak a jégen.</p>
<p>Nincs igazad, Turcsi.</p>
<p>Az a mérnök nem rossz ember. Ismertem jól öreg korában. Ott volt
háza Balaton-Füreden a nagy Szentgyörgyi-Horváth-villa nyugati
tövében. Nem utálta az a parasztot, sőt szerette a szegény embert.
Hanem lásd Turcsi, sok rossz szokás van az emberek közt a világban,
a mit te ott Balaton-Fő-Kajáron talán nem is ismerhetsz eléggé. Te
nem tudhatod jól, hogy minden házmester patvarkodó, minden pallér
durva s minden földmérő és vizmérő mérnök goromba. Eltanulja
főnökétől s megszokja már fiatal korában, hogy a lánczhuzó,
karótartó és talicskatoló munkásokhoz sohase legyen jó szava s
minden szavát parancsoló, káromkodó kemény hangon ejtse ki. S a
hogy egyszer megszokta munkásaival: később azután ugy beszél minden
kis sorsu emberrel. Ugy beszél még a te gazdáddal is Turcsi.</p>
<p>Bocsáss meg hát neki Turcsi s ha majd jön a második tárgyalás,
ott a jégen: mentsd meg őt jó szivvel akkor is.</p>
<p>A jó nevelés és a jó társaság adja meg a jó modort. És az
emberszeretet.</p>
<p>Jó modor és emberszeretet kell ahhoz is, hogy az állatot
szeressük s téged Turcsi oldalba ne rugdaljunk. Akkor volt csak
vétkes ember a mérnök ur is, mikor <span class="pagenum"><a name=
"Page_250" id="Page_250">-250-</a></span> téged oldalba rugott. De
ez is csak a rossz szokás munkája. Azt gondolta hogy lánczhuzója
voltál. De ebben mégse mentegetem előtted. Mert valamint az
emberrel nem szabad ugy bánni, mint a kutyával: annál fogva a
kutyával se szabad ugy bánni, mint a lánczhuzóval.</p>
<p>Száz szónak is egy a vége Turcsi. Ha az a mérnök ur nem volt is
rossz ember: azért beismerem, van elég rossz ember a világon. De
rossz kutya is akad ám elég! Ezt meg te ismerd be Turcsi.</p>
<p>Hogy a Turcsi beismerte-e ezt igazán vagy nem: biztosan megtudni
nem lehetett, minthogy többé nem nyilt alkalma a mérnök urat
megmenteni.</p>
<p>Mire a mérnök ur és a két ügyvéd, az esküdt és patvarista és a
tiszti huszár a főszolgabirót Sió-Fokon fölkeresték, akkorra a
főszolgabiró régen haza ment Mező-Szent-Györgyre, régen megette
ebédjét, vacsoráját s régen kiadta rendeletben a kanczelláriának,
hogy ha a halpörös biróság reggelig elő nem kerül: keresni kell
annak tagjait minden felé, mert azok a jégen bizonyára
eltévedtek.</p>
<p>A két ügyvéd keseritette meg még igazán a mérnök ur életét.
Mindakettő őt okozta a balsikerért. Ha előbb kiment volna a jégre,
ha előbb fölállitotta volna háromlábuját, ha igy tett volna, amugy
tett volna, köd se ereszkedett volna vagy már későn ereszkedett
volna: semmi baj se lett volna. Igy azonban ki fizeti meg az
ügyvédek költségeit: a napidijat, a fuvardijat, a munka dijat, a
tiszteletdijat, az élelmezési dijat és a többi mindenféle költséget
és dijat? <span class="pagenum"><a name="Page_251" id=
"Page_251">-251-</a></span></p>
<p>De nem törődött ezzel a mérnök ur, hanem föltette magában, hogy
ha csak lehet, a pörös jeget se a siófoki, se a balaton-fő-kajári
határhoz nem méri, hanem oda méri a kenesei határhoz. Ehhez aztán
egyik pörös félnek, egyik ügyvédnek se lesz hozzászólása.</p>
<p>Ezt a veszedelmes tervet azonban meg nem valósithatta.</p>
<p>A főszolgabiró kitüzte ugyan az ujabb tárgyalást megint a jégre,
a helyszinére, de a mikor a mérnök ur, az ügyvédek és a biróság, a
felek, a tanuk és a szájtátók a Balaton partjára értek: nem volt
azon a tavon egy tenyérnyi jég sem, hanem szép derüs tavaszi napnak
lengedező szellőjétől lassu hullámzással mosolygott eléjük a
határtalan viznek fényes arcza.</p>
<p>Akkor disputált össze igazán még a két ügyvéd, hogy mi most már
a törvény s mi legyen a törvényes igazság? Még ma is vitatkoznak,
ha azóta meg nem haltak.</p>
<p>Annak pedig a tekintetes asszony volt az oka, hogy az ujabb
tárgyalás olyan későre halasztódott. A főszolgabiró igazán el volt
határozva, hogy ebben az egyetlen ügyben mégis kimondja az
itéletet, de ebbéli komoly szándékának utját állta a tekintetes
asszony. Ő ugyanis lelke szerint utált mindennémü pört s különösen
minden felpöröst s erre neki jó oka volt.</p>
<p>El kell ezt mondanom ugy rövidesen.</p>
<hr class="chap" />
<div class="chapter"></div>
<p><span class="pagenum"><a name="Page_252" id=
"Page_252">-252-</a></span></p>
<h2>MAGYARY KOSSA ESZTER.</h2>
<p class="summary">(A nagy pör. – A végrehajtás. – Az első
ellenség. – A második ellenség. – A darumadár. – A harmadik
ellenség. – De a darut nem felejti.)</p>
<p>Magyary-Kossa Eszter hires nevezetes nagy családnak volt büszke
szép leánya. Öt-hat vármegyére terjedt ki több ezer holdnyi
öröksége. Száz kérője közül Hollóssy Fülöp László urambátyám
találta el a szerencsét. Ő hozta el ifju menyecskének
Mező-Szent-Györgyre.</p>
<p>Hollóssy Fülöp Lászlónak volt akkor Szilas-Balháson hatszáz hold
földje, Mező-Szent-Györgyön és Litéren s a dakai és papvásárjai
pusztákon két ezer hold örök birtoka és ugyanannyi zálogos birtoka,
bele értve mind ezekbe jobbágyainak urbéres birtokait is. Holmi
aprócseprő birtoka másfelé is akadt, tehát épen nem kell csodálni,
ha közel öt ezer holdnyi tiszta birtokkal vőlegénynyé lehetett.
Azután csinos fiu is volt, szolgabiró is volt és csöndes, szelid
természetü ember is volt, a minőt férjnek okos, szemes lány s
kardos menyecske legjobban szeret. <span class="pagenum"><a name=
"Page_253" id="Page_253">-253-</a></span></p>
<p>Igaz, hogy a zálogos birtokot az örökös tulajdonosok
kiválthatták s 1810-ben meg is inditották a zálogváltó pört. De
hiszen hatalmas ember és jó ügyvéd az efféle pört nemzedékről
nemzedékre halaszthatta. Legrosszabb esetben kifizetik a
zálogösszeget s ez is tekintélyes vagyon.</p>
<p>Igaz, hogy a szentgyörgyi, litéri, dakai és papvásárjai
birtokokat is megtámadták, még pedig régi örökségi gyökös perrel,
de ettől ugyan tartani nem lehetett. Ilyen pörnek száz esztendőnél
rövidebb idő alatt még soha se lett vége s a pör alig folyt még
tizenöt év óta.</p>
<p>Az alappert ugyan 1828-ban már elvesztette, de mit ért az? Mikor
a felpörös a királyi emberrel, a tabuláris prókátorral, a
jurátussal, a törvényes bizonysággal, a helybeli nemességgel s a
szomszéd birtokosokkal együtt oda kiment, hogy az itéletet
végrehajtsa s a megnyert birtokot elfoglalja: Hollóssy Fülöp László
bátyámuram könnyen elbánt vele.</p>
<p>Az ősi kuriára ugyan beeresztette őket. Meg is engedte szépen,
hogy az urak a kocsiról leszálljanak s idejövetelük okát
ünnepélyesen előadják, sőt még meg is hivta őket barátságos,
atyafiságos ebédre. De aztán nyomban kijelentette, hogy a
legfelsőbb itéletet el nem fogadja, a végrehajtást meg nem engedi,
az itéletnek ellent mond s felpöröst egyuttal »visszaüzi«.</p>
<p>Mindehhez joga volt az ősi hazai törvények értelmében. Akkor még
állt az ősiség.</p>
<p>A legfelsőbb itéletben ki volt mondva, hogy valami meliorátio
czimén egy csomó ezer forintot tartozik végrehajtáskor <span class=
"pagenum"><a name="Page_254" id="Page_254">-254-</a></span> a
felpörös fizetni. El is hozta a pénzt. Akkori szokás szerint
ezüstben. Nagy volt az összeg. Egy jókora zsák tele volt tallérral,
lázsiással, huszassal, máriással. Két ember leemelte a zsákot a
kocsiról s lefektette az udvaron a földre.</p>
<p>A felpörös azt gondolta, hogy a sok pénz látása majd más
gondolatra birja Hollóssy Fülöp László bátyámuramat. Figyelmeztette
is a zsákra.</p>
<p>– Ne huzza-vonja kedves uramöcsém ezt az ügyet, hiszen a birtok
előbb-utóbb ugyis csak az enyém lesz. Aztán lássa, a
meliorationális summát elhoztam, nyomban ki is fizetem. Ez már szép
pénz lesz ám.</p>
<p>Nagyon szelid ember volt az én bátyámuram. Aztán még nőtlen
ember is volt, nem tüzelte fel hites társa. De hogy ő róla
fölteszik, hogy ő áhitja a pénzt s hogy ő pénzért kiadja kezéből a
birtokot: oroszlánná tette őt ez a gondolat. Oda lépett a felpörös
elé.</p>
<p>– Tartsa meg kelmed a pénzét kedves urambátyám, kelmednek még
szüksége lesz arra. Én pedig felrugom, mint a vakandturást.</p>
<p>S oldalba rugta az ezüstös zsákot nagy erővel.
Bagariacsizmájának orra meghajlott a nagy rugásban. A nagy rugástól
ugy megrándult a lába, hogy másnap el kezdett sántitani s egy
hónapig biczegett utána.</p>
<p>De az ezüstpénzes zsákot nem lehet olyan könnyen felrugni, mint
a vakandturást. Nagyon nehéz az, megfekszi a földet, nem mozdul ki
a helyéből. De a nagy rugástól tenyérni lyukra mégis kiszakadt a
zsák oldala s a sok huszas, lázsiás és tallér et kezdett gurulni
szanaszét. <span class="pagenum"><a name="Page_255" id=
"Page_255">-255-</a></span></p>
<p>Egy pillanatig se türte ezt mozdulatlanul a felpörös. Utána a
guruló ezüstnek. Lekapta a kalapját s abba kezdte nagy gyorsan
fölszedegetni. Biztatta a királyi embert is, a jurátust is, hogy
segitsenek neki. Azok csak mosolyogtak; a többi jelenlévő, az egész
nagy gyülekezet is mosolygott, de senki nem segitett.</p>
<p>Bizony el kellett onnan távozni a felpörösnek szégyenszemre. Az
ebédet ugyan jóizüen elköltötték, de ez nem mehetett
áldomás-számba. Ebéd után az egész végrehajtó közönség
elkotródott.</p>
<p>Igy állt a dolog, mikor Hollóssy Fülöp László a szép és gazdag
Esztike kezét megkérte.</p>
<p>A Magyary-Kossa családnak sok jó barátja, sok prókátora volt.
Minden vármegyében, a hol birtokai feküdtek, egy-egy. S fent Pesten
is egy. Valamennyit családi tanácsra idézték s Hollósy Fülöp László
zálogpörét és örökségi pörét gondosan megvizsgálták. Aggodalomra
okot nem találtak. Megállapodtak abban, hogy mindenki a föld alatt
lesz már, a ki ma él, habár csecsemő is, mire a két pörnek vége
lesz.</p>
<p>Meglett a lakodalom.</p>
<p>A pörre nézve azonban csalódott a sok jogtudó és okos ember.</p>
<p>A felpörös ugyanis Matkovich István volt, a királyi tábla
birája. Elmés, okos ember; csakhamar ki is nevezték szeptemvirré,
hétszemélylyé. Hétszemély: nagy hatalom volt az akkor a maga gyökös
perében.</p>
<p>De még nagyobb hatalommá tette felesége, a ki Zelenka-lány volt,
nemes és szép asszony, a felvidéki <span class="pagenum"><a name=
"Page_256" id="Page_256">-256-</a></span> előkelő
Zelenka-nemzetségből. Szerencséjére lutheránus ő is, a férje
is.</p>
<p>Történt ugyanis, hogy a Szent István birodalmát kormányzó
nádorispán ő fensége olyan német herczegasszonyt vett feleségül, a
ki szintén a lutheránus vallásnak volt igaz hive. Áldott lelkü jó
fejedelemnő volt s lelkének erős óhajtása, hogy udvarhölgyei s
barátnői között lutheránus vallásu nemes hölgyek is legyenek.
Matkovich Istvánné méltó volt erre s azért a fejedelemnő udvarának
rendes látogatói közé tartozott. Sőt visztező társaságának rendes
tagja lett.</p>
<p>Erre nem voltak készen a prókátorok. Még a pesti tabuláris
prókátor se számitott erre. A jó Tripartitumban és Corpus Jurisban
minden igazság és minden bölcseség meg van irva, de az még sincs
meg irva, mi történik akkor, ha a felpörös felesége a nádorispánné
ő felségének visztező barátnéja.</p>
<p>Hogy az igazságon még ez se ejt csorbát: az már bizonyos. De
hogy a száz esztendőre indult per nem végződik-e el tiz esztendő
alatt: ez már más kérdés.</p>
<p>Bizony elvégződött az.</p>
<p>1838-ik esztendőben, szeptember havának 6-ik napján megint csak
kijött Mező-Szent-Györgyre a felpörös, a tabuláris prókátor, a
királyi ember, a jurátus, a törvényes bizonyság s a többi velük
járó közönség s megint csak behajtott Hollóssy Fülöp László tágas
kuriájára. Hozta megint az ezüstpénzes zsákot is.</p>
<p>Csakhogy akkor már nemcsak bátyámuram fogadta őket, hanem
Magyary-Kossa Eszter asszonynéném is. <span class=
"pagenum"><a name="Page_257" id="Page_257">-257-</a></span></p>
<p>Még pedig ugy fogadta őket, hogy kezébe vett egy fazékszedő
botot, a végét megmarkolta jól s oda állott bátran a királyi ember
elé.</p>
<p>– Hadd látom hát, melyik az a felpörös, a ki be meri tenni lábát
az én udvaromra, mutassa meg kigyelmed nagyságos uram.</p>
<p>A királyi ember megütődve nézte a még mindig szép, de kurucz
menyecskét. Némi gyanuja támadt, hogy azt a fazékszedőt talán nem
is valami istenes szándékkal tartja a kezében.</p>
<p>– Mit akar neki mondani a tekintetes asszonyság?</p>
<p>– Egy szót se biz én, hanem csak egy kicsit ki akarom kergetni
az udvaromról.</p>
<p>– Az isten szerelméért, hétszemély ám az!</p>
<p>– De majd mindjárt nem lesz abból egy személy se, csak mutassa
meg kigyelmed!</p>
<p>A királyi ember okos ember volt. Azt mindjárt az első pillanatra
látta, hogy Hollóssy Fülöp László bátyámuram inkább odahagyja egész
ősi örökségét, mintsem fölgerjedett hites társának ellentmondjon. A
felpöröst megverni még se engedheti meg, mert ez már
hatalmaskodás-számba menne, a mi pedig nagy eset. Oda sietett tehát
a haragos urasszonyhoz, ujra bemutatta magát, hogy ő a királyi
ember s engedelmet kért, hogy kezet csókolhasson.</p>
<p>Nosza rohant erre oda a többi is. A jurátus, a törvényes
bizonyság, a tabuláris és megyei prókátorok, a helybeli és
szomszédos birtokosok – mind, mind siettek az urasszonyhoz,
elkapkodták kezeit s a fazékszedő <span class="pagenum"><a name=
"Page_258" id="Page_258">-258-</a></span> botot utoljára is
kicsókolgatták a kezéből. Végre oda járult a felpörös is, a
hatalmas hétszemély, a nádorispánnak barátja s kalapját levéve,
akkorát csókolt az urasszony kezefején, mint egy papucs.</p>
<p>Ezt már még se türte el az urasszony, fogta a kötényét s
letörölte vele a csókot.</p>
<p>– Kigyelmedet, méltóságos uram, csak a keritésen kivül akarom
látni.</p>
<p>De mégis csak elveszett a két ezer holdas birtok
Mező-Szent-Györgyön, Litéren, Dakán és Papvásárján.</p>
<p>– Nyugodjál meg édes jó angyalom, majd visszanyerjük ezt mi még.
Ha mi nem: az unokáink. Aztán megmarad itt még a másik két ezer
hold földünk.</p>
<p>Ezt bátyámuram mondta, de asszonynéném meg mást felelt rá.</p>
<p>– De bizony nem marad meg. Rongyos két ezer hold földön én itt
nem nyomorgok. Ha az ősi birtokot meg nem tudtad védelmezni: a
zálogos birtok nem kell. Én visszamegyek a magam ősi birtokára,
jösz velem te is. Még ma küldj levelet minden felé, jöjjenek a
zálogpörösek, kieresztem a birtokjukat.</p>
<p>Igy költöztek el Hollóssy Fülöp Lászlóék a Csallóközbe,
Komárommegyébe egyik ősi birtokukra a mely feküdt Aranyoson. Igy
jutott az én apám is osztályos rokonaival együtt 1838-ban a
mező-szent-györgyi és hozzá tartozó részbirtokokhoz, mint ősi
örökségéhez, mely hatvanhárom esztendő óta már zálogos kézen
volt.</p>
<p>Azonban Hollósyék elköltözése nem történt meg mindjárt.
<span class="pagenum"><a name="Page_259" id=
"Page_259">-259-</a></span></p>
<p>Három embernek lett örökös ellensége az én asszonynéném.</p>
<p>Az egyik Matkovich István, a ki elnyerte a szentgyörgyi
birtokot. A másik kettőről is meg kell röviden emlékeznünk.</p>
<p>Egy fia és két gyönyörü szép lánya volt Magyary-Kossa Eszter
asszonynénémnek. A fia sohase nősült, az egyik lányát konty alá
vitték rendesen, a másik lányát is elvitték, de nem egészen
rendesen.</p>
<p>Ez volt talán a szebbik lánya. Beleszeretett egy hozzávaló derék
vagyonos előkelő nemes ifjuba. De pápista volt az istenadta. Igaz,
hogy később megyei főjegyző, alispán és honvédőrnagy lett, tehát a
tapasztalás is megbizonyitotta, hogy méltó volt a lányhoz, de már
az én asszonynéném pápistának lányt nevelni nem akart. Egy hirneves
őse már a kurucz háboruban, Rákóczi fejedelmünk korában kálvinista
püspök volt, azóta a család minden ivadéka igaz magyar hitü, már ő
csak meg nem szegi az ősök törvényét.</p>
<p>Hajh, de mit törődtek a hittel a fiatalok. Nagyon szerették
egymást. Bátyámuram ugyan szivesen beleegyezett volna a házasságba,
de ő nem mert beleszólni a dologba. Csellel kellett élni.</p>
<p>A fiatalok összebeszéltek, hogy asszonynéném tudta nélkül titkon
szépen kocsira ülnek, valami vállalkozó paphoz elmennek s igy
törvényesen összekelnek. Bátyámuram tudott nem-tudott előre
valamit: nem tartozik a dologra. Halálos holtáig mindig tagadta,
hogy előre tudta volna: mi történik. <span class="pagenum"><a name=
"Page_260" id="Page_260">-260-</a></span></p>
<p>Egy szép délutáni napon a két fiatal kisétált a kertbe. A kert a
borjumezőre dült. Ott állt egy paraszt kocsi egy fekete iharfabokor
árnyékában. Arra felültek, Székesfehérvárra elhajtottak s még az
napon mint törvényes férj és feleség csókolták meg egymást. Sohase
láttam boldogabb házasságot. Negyven esztendő mulva is oly
gyöngéden szerették egymást, mint esküvőjük napján.</p>
<p>No hanem az én kedves asszonynéném csinált aztán olyan
zenebonát, hogy jámbor férje, jó Hollóssy Fülöp László rögtön
fogatott s ment a székvárosba a megyegyülésre, pedig a gyülést még
el se kezdték s még egy hét mulva se ment haza, pedig a gyülést már
rég bevégezték.</p>
<p>Asszonynéném legelőször is kikutatta, ki volt az a szentségtörő
pap, a ki a szökevényeket összeadta. Valami katholikus pap volt.
Annak ugyan e földi életben nem igen árthatott, de azért mégis
nyakára ment s adott neki utlevelet a pokolba s annak is a
fenekére. Az a jó pap bizonyosan föl is használta az utlevelet.</p>
<p>Azután azt kutatta ki, ki volt az a gézenguz akasztófavirág, a
ki a kocsival ott várakozott a fekete iharfabokor árnyékában. Ezt
is megtalálta. Ez volt Dömök Sándor, szilas-balhási
kisbirtokos.</p>
<p>Ez ugy félig-meddig a családhoz tartozott. Valamelyik
ős-nagynéném unokanővérének orozva költ fia volt. Törvénytelen
gyerek. Utóbb napvilágra jött s annyira hasonlitott a család
férfitagjaihoz, hogy a tehetősebb atyafiak egy kis házacskát s
néhány hold földet juttattak neki. Kedves, jólelkü ember, ölesnél
magasabb termettel. <span class="pagenum"><a name="Page_261" id=
"Page_261">-261-</a></span> Nagyon megkedvelték s utóbb a
tisztujitásoknál a nemesek közé is becsempészték. Ő volt a
mezőföldi nemesség zászlótartója. Azt gondolták, ha a pecsovicsok
őt mint zászlótartót agyon ütik is: ő érte nem lesz akkora kár,
mint egy valóságos igaz nemes emberért.</p>
<p>Ő volt az, a ki a szökevényeket is a paphoz vitte.</p>
<p>Asszonynéném tehát Matkovich István szeptemvirt tartotta egyik
halálos ellenségének. A ki két ezer hold birtokát elpörölte.
Második halálos ellenségének pedig Dömők Sándort tekintette. A ki
az ő angyali szépségü jó lányát az ő tudta nélkül esküvőre
szállitotta.</p>
<p>Lett harmadik halálos ellensége is.</p>
<p>Ez volt a legnagyobb ellensége. Ennek nem bocsátott meg
soha.</p>
<p>Volt az én kedves asszonynénémnek egy gyönyörü szép daruja.</p>
<p>Daru!</p>
<p>Ismered-e ifjabb nemzedék a darumadarat?</p>
<p>Megnézted-e jól barna homlokát, piros tarkóját, felül fehér
sávos, alul sötétszürke selyem nyakát, világos hamuszinü testét,
barna-szürke lobogó tollait? Gyönyörködtél-e már sárga szép
szemében, szelid nézésében, nyalka-büszke menésében?</p>
<p>Hallottad-e hangját? Azt az egyszerü de érczes erős hangot?
Mikor ott repül fent, az egek magasában, tizenkettő az egyik
szárnyon, másik tizenkettő a másik szárnyon mint a hegyes ék: V
betü alakban előre robogva, elől a vezérdaruval, a ki harsány
hangon le-lekiált a föld szin mélységére: daru, daru! <span class=
"pagenum"><a name="Page_262" id="Page_262">-262-</a></span></p>
<p>Láttad-e őket, mikor kora hajnalban s mikor alkonyatkor
darvadoznak a lápon, a szigeten s feltartott fejjel hol egy kiabál,
hol valamennyi kiabál s mindegyik tizenháromszor kiáltja el egymás
után: Kátára, Kátára!</p>
<p>Istennek és a magyar népnek ősmadara a daru.</p>
<p>Darutollat tett a süvege mellé a kurucz közvitéz. Darutollas
süvegben járt még a minap is a tiszaháti-szamosháti nyalka
legény.</p>
<p>Daruszőrü paripáját szereti legjobban a sikföldi szegény legény
s azt siratja meg igazán, mikor a szegedi kapitány eladatja s ő nem
lehet ott az áldomásivásnál, mert vasba van verve keze-lába.</p>
<p>Magasan repül a daru, szépen szól. Haragszik a szerető lányka,
mert nem szól. De kérleli őt a barna legény: ne haragudjék sokáig.
Ugy is övé lesz koporsója bezártáig. Bizony szóra kell birni azt a
lánykát, mert hiszen a daru olyan néma s mégis szól.</p>
<p>Hát a nemzeti fájdalom kétszáz év előtt? Hát a bujdosó kurucz
égő keserüsége?</p>
<p>Elment az ő ura, elment Rákóczi az ő fejedelme nagy
Törökországba! Esztendő alkonyatán, őszi hervadáskor elmegy a daru
is utána. Segény üldözött kurucz, csak a darvak őszi vonulását lesi
s az őszi darvakkal együtt ő is elbujdosik ura után. Márvány-tenger
felé, Rodostó halmai felé! Ott még egyszer kezet csókol hősének,
vezérének, imádott fejedelmének, ott még egyszer kisirja magát és
azután csak a daru jön vissza tavasszal. A bujdosó elmarad valahol.
<span class="pagenum"><a name="Page_263" id=
"Page_263">-263-</a></span></p>
<p>Te is elmaradsz már tőlünk maholnap darumadár! Gyermekkoromban
hányszor láttam lassu vonulásod, hányszor hallottam kiáltó hangod a
magasból. Egyszer de egyetlen egyszer az én kis bozótomban, az én
kis szigetemre is leszálltál. Ugy mentél tovább a Balatonra. Két év
előtt kérdeztem otthon falumbelieket, harmincz-negyven éves
embereket: mikor láttak darut a határon?</p>
<p>– Nem tudjuk mi uram, micsoda madár az, csak az öregektől
halljuk, hogy régen itt is járt a mi vidékünkön.</p>
<p>Csak a szatmári lápokon, csak a Duna-Dráva összefolyásánál, csak
a Dráva muraközi szakadásain, csak az alsó Dunánál látni még darut.
Itt se sokáig.</p>
<p>Az én kedves asszonynéném menyasszony korában szerezte a darut.
Gerjen körül fióka korában fogták s neki adták ajándékba. A hogy
nőtt szüzi szerelme: ugy nőtt kis daruja. S mikor menyasszonyi
ruhájába felöltözött, körül tipegte, körül röpködte a daru, szép
tiszta csőrével még igazitott is menyasszony fátyolán. Százszor is
elmondta: kru, kru – a mi daru nyelven azt teszi: légy boldog édes
kis urnőm!</p>
<p>Mennyi angyaltitkát tudta az a daru a jegyes és menyasszony
lelkének!</p>
<p>Elhozta magával Mező-Szent-Györgyre is. El nem hagyta ott
urnőjét soha. Vele sétálgatott az udvarban és a kertben. Elkisérte
a szőlőhegyre is. Sokszor megfogta köténye kötőjét s ha légy szállt
a ruhájára: csett! Rögtön elkapta a legyet. Megismerkedett és
megbarátkozott luddal, kácsával, gyöngytyukkal, csirkékkel
<span class="pagenum"><a name="Page_264" id=
"Page_264">-264-</a></span> s megvédte őket kutya-macska ellen. Nem
félt senkitől s ha idegen akart hozzá nyulni: akkorát ütött kezére,
hogy egy hét mulva is megemlegette.</p>
<p>Egyszer a daru kiment sétálni a gyepre a kert keritésén
kivül.</p>
<p>Nem messze laktak Katonáék. Kisbirtoku ősrégi nemesek. Az egyik
Katona-fiunak, Boldizsárnak, az a bolond szokása volt, hogy
agarakat tartott. Akkor is volt neki két vásott kölyökagara.</p>
<p>Meglátja a két kölyökagár a darut: uczczu neki. Eleget
vitézkedett a bátor daru, egyik agárnak ki is vágta a balszemét, de
utóbb mégis csak legyőzte a két otromba eb. Katona Boldizsár látta
a veszedelmet, sietett is a daru védelmére, de mire odaért: a szép
madár kilehelte lelkét.</p>
<p>Titokban nem maradhatott az eset. Ellensége mindenkinek van.
Besugták a dolgot az én kedves asszonynénémnek, a ki keservesen
megsiratta hü barátját, kedves szép madarát. Tollait eltette
emlékül, kihült testét pedig a kertben eltemette s örökzöld bokrot
ültetett föléje.</p>
<p>Hanem Katona Boldizsárnak többé szemei elé kerülni nem lehetett.
Megfogadta, hogy a mig ő él, az a szivtelen gonosz ember a
vármegyében nem boldogulhat. Hiába könyörgött neki az egész
atyafiság: csak annál jobban felbőszitették ellene.</p>
<p>Ez volt a harmadik halálos ellenség.</p>
<p>Mikor az ősi házból örökre ki kellett költöznie, mikor abba a
pörnyertes szeptemvir beköltözött: akkor azt <span class=
"pagenum"><a name="Page_265" id="Page_265">-265-</a></span> mondta
Magyary-Kossa Eszter asszonynéném a szeptemvirnek:</p>
<p>– Kilenczvennégy esztendeig birták a mi eleink ezt a házat, de
nem halok meg addig, mig kegyelmedet, méltóságos uram, innen ki nem
dobják. És eljövök időnként, hogy engem lásson s az én szavamra
megemlékezzék.</p>
<p>Rettenetes fogadás volt, de szavát megtartotta.</p>
<p>Multak az évek sorban, egymás után s elmultak azok is, a kik
annyit pörösködtek egymással. Elhalt a szeptemvir és sok évvel
később neje is. Ott feküsznek a szentgyörgyi temetőben. Fiaikra,
örököseikre szállt a birtok.</p>
<p>Elhalt Hollóssy Fülöp László bátyámuram is ez előtt
negyvennyolcz esztendővel. A kinek se idő, se mulandóság nem
ártott: az volt az én kedves asszonynéném.</p>
<p>Ez előtt huszonnégy évvel épen szeptember 6-ik napján megyek
haza Budapestről. Keresztülmegyek a várótermen s ott egy pamlagon
látok egy muffot.</p>
<p>Egyszer csak megmozdul a muff.</p>
<p>Oda nézek, nagy bámulatomra felismerem az én kedves
asszonynénémet. Talán száz esztendős is volt már. Oly kicsiny lett,
hogy a mint a pamlagon feküdt s összehuzta lábait: csak egy jókora
muffnak látszott.</p>
<p>Oda mentem hozzá, üdvözöltem, kezet csókoltam neki.</p>
<p>Nézett rám, nem ismert meg első pillanatra.</p>
<p>– Ki vagy te?</p>
<p>Mondtam nevemet. <span class="pagenum"><a name="Page_266" id=
"Page_266">-266-</a></span></p>
<p>– Te vagy az? No nem jövök többé hozzátok. Aranyosról többé a
lábamat ki nem teszem. Még csak azt akartam megérni, hogy annak a
szeptemvirnek az utódjait kidobják az én birtokomból. Épen ma
kidobták. Magam láttam, onnan jövök, a biróság még most is ott van.
Harmincznyolcz esztendővel ezelőtt épen ezen a napon s épen abban
az órában dobtak ki belőle engem is. Most már megnyugszom a
sorsban. Ennek az ellenségemnek vége van.</p>
<p>– Megbocsát-e most már legalább utódainak?</p>
<p>– Megbocsátok.</p>
<p>– Hát annak a szegény öreg Dömök Sándornak megbocsát-e? Lássa
kedves asszonynéném, most én vettem magamhoz.</p>
<p>– Megbocsátok annak is. Hisz a lányom ugyis csak férjhez ment
volna.</p>
<p>– Hát a szegény Katona Boldizsárnak megbocsát-e?</p>
<p>– Elő se hozd, annak meg nem bocsátok soha!</p>
<p>Elsőt csöngettek. Jött a vonat. Fölugrott az én kedves
asszonynéném s apró, de szapora lépésekkel ment ki a vonatra.
Kisérője alig győzött utána menni.</p>
<p>Két ezer hold földjét elfeledte, leányának engedetlenségét
elfeledte, kedves daruját soha el nem feledte.</p>
<p>Hát ez az én kedves asszonynéném volt az a tekintetes asszony, a
ki utjába állott a balaton-fő-kajári halászgazdának, nehogy az
valamikép pört nyerhessen. Mért volt felpörös?</p>
<hr class="chap" />
<div class="chapter"></div>
<p><span class="pagenum"><a name="Page_267" id=
"Page_267">-267-</a></span></p>
<h2>A NEMZET TÖRTÉNETE A VIZ SZINÉN.</h2>
<p class="summary">(Jön Jellasich. – A nádorispán Veszprémben. – A
Kisfaludy-gőzös. – A hajó gépe erősebb, mint a becsületszó. – A
becsület a politikában, az adósságban és a szerelemben. – Mi volt a
nádorispán, mi volt a bán? – A horvátoknak jó kedvük van. –
Elbujdosott az utolsó nádorispán. – A nádfedelü kastélyban.)</p>
<p>– Hol volt, hol nem volt; volt egyszer egy nádorispán, a neve
volt István fejedelem, adtam neki egy pohár vizet, megitta jóizüen,
ő pedig adott nekem egy aranyat, de nemcsak nekem, hanem a többi
pajtásomnak is; az aranyunkat elmulattuk, de én mégis vettem belőle
egy uj kalapot Veszprémben, de most már nem uj az a kalap.</p>
<p>Bognár Pálnak hivták azt az embert, a ki igy kezdte elbeszélését
kapás pajtásai előtt s aztán lekapta fejéről a kalapot, oda vágta a
hátához egy surján legénynek, csak ugy puffant.</p>
<p>– Ez volt Ferkó az a kalap ni, néhány esztendeig el is tart
még.</p>
<p>Ez a beszélgetés pedig történt az én balaton-füredi szőlőmben, a
mikor én még gyerek voltam s a mikor <span class="pagenum"><a name=
"Page_268" id="Page_268">-268-</a></span> még az a szőlő nagyanyámé
volt, ez előtt közel ötven esztendővel.</p>
<p>Igaza volt Bognár Pálnak.</p>
<p>István főherczeg nádor csakugyan járt Balaton-Füreden és a
Balatonon és a »Kisfaludy« gőzösön. Ezt az útját meg kell
emlitenem.</p>
<p>Nevezetes út volt ez.</p>
<p>Jöttek a horvátok. Meg akarták enni országunkat. Jellasich báró
a horvát bán vezetett ellenünk egy nagy sereget és seregével már el
is hagyta Boglárt s jött felénk, mint a förgeteg.</p>
<p>Anyámat és a kisebb gyerekeket apám elvitte a balatonfüredi
szőlőbe nagyanyámhoz. Veszett hire járt a horvátnak. Azt mondták:
éget, rabol, embert öl, vérben fürdik. Anyám sok mindent, ékszert,
ruhanemüt el akart magával vinni. Volt különösen egy vörös posztó
ágyteritője. Hallotta, hogy a szerezsánnak vörös sapkája és vörös
köpönyege van, mint a hóhérnak. Szentül hitte, hogy a szerezsán azt
a vörös posztó ágyteritőt okvetetlen elviszi köpönyegnek. Sajnálta
tőle. Apám azonban nem engedte elvinni. Hanem volt egy arany
himzéses fehér selyem nemzeti védegyleti lobogónk: ennek Füredre
vitelét megengedte. Apám a két nagyobb gyerekkel otthon maradt.
Hadd jöjjön hát Jellasich, ha van bátorsága.</p>
<p>Jött is. Szeptember 21-én már Szemesen volt.</p>
<p>A nádorispán levelet kapott szeptember 19-én Bécsből a
királytól. Ez a levél 16-án kelt. Ez a levél soha nem látott még
napvilágot. Én Vermes Illés 48-iki <span class="pagenum"><a name=
"Page_269" id="Page_269">-269-</a></span> pápai követtől és gr.
Zichy Manó 48-iki honvédezredestől hallottam valamit a levél
tartalmáról.</p>
<p>Akkor már Bécsben elhatározták, hogy az ország alkotmányát
eltörlik, a magyar kormányt és az országgyülést elkergetik s a
magyar nemzet alkotmányos ellenállását vérbe fojtják. Jellasich
minden parancsot és meghatalmazást megkapott már erre.</p>
<p>A nádorispánnal azonban gondoltak valamit. Azt fölakasztani nem
akarták, de a magyarok kezében se akarták hagyni.</p>
<p>Szeptember 16-án a király aláirásával küldték hozzá azt a
levelet, melyben megengedték neki, hogy Jellasichcsal személyesen
összejöjjön, valami egyezségfélét vele szóba hozzon, de egyezséget
ne kössön, azután pedig vegyen bucsut a kapufélfától s hagyja a
magyarokat magukra és Jellasichra, annyit se mondjon, hogy
beföllegzett, menjen egyenesen Bécsbe.</p>
<p>A nádorispán lett volna fővezére annak a seregnek, melyet a
magyar kormány a király beleegyzésével előre küldött, hogy
Jellasichot verje ki az országból. Ez a sereg már a Mezőföldön
volt, Jellasichtól egy-két napi távolságra.</p>
<p>Szeptember 20-án indult el a nádor négy kocsival Budáról s még
azon a napon Veszprémbe ért. A püspöki palotában szállt meg, noha a
püspök gróf Zichy Domokos már akkor nem volt otthon. És azután nem
is jött haza többé soha.</p>
<p>A nádorispán kiséretében voltak: Beöthy Ödön, gróf Zichy Manó és
gróf Szapáry Antal. Azután vele volt <span class="pagenum"><a name=
"Page_270" id="Page_270">-270-</a></span> még valami
futár-hadsegéd, egy helytartótanácsi titkár, néhány szolga, két
huszár. Veszprémben a káptalan, a főispán Hunkár Antal, az alispán,
főjegyző, főbiró s a polgármester fogadta.</p>
<p>Nagy örömmel fogadták. Tőle várták az ország békéjének
helyreállitását, minden szabadságunk megmentését.</p>
<p>Bezerédy kanonok és püspök, régi országgyülési ember, e szavakat
intézte hozzá:</p>
<p>– Örömében megdobbant városunk alatt az anyaföld, a mikor
fenséged rálépett, hogy közibünk jőjjön.</p>
<p>Nem hagyhatta ezt szó nélkül Kocsi Sebestyén Gábor elmés ajka.
Igaz, hogy a mit mondott, csak magán körben mondta.</p>
<p>– Dehogy dobbant, dehogy dobbant. Ilyen vékony legényke alatt
még nem dobban meg se a Cserhát, se a Várhegy.</p>
<p>Nem tiszteletlenség volt ez a fejedelmi személy iránt Kocsi
Sebestyén Gábortól. Ezzel csak a nádorispán kis termetére czélzott.
Olyan vékony keze-lába volt a nádorispánnak, mint egy gyermeknek.
Csupán 82 bécsi fontot és 8 latot nyomott, a mi a mai mérték
szerint csak 47 kiló. Ez bizony még lánynak is kevés volna.</p>
<p>Mindig kedvetlen és mindig szótalan volt a nádorispán.</p>
<p>Másnap, 21-én, kiment Balaton-Füredre.</p>
<p>Ugy volt előre elkészitve a dolog, hogy délután két órakor
találkozik a nádorispán a bánnal. A bán Szemesen lesz, a nádorispán
a hajón, a »Kisfaludy« gőzösön. A bán a hajóra jön s ott majd
találkozik és beszélget a nádorispánnal. <span class=
"pagenum"><a name="Page_271" id="Page_271">-271-</a></span></p>
<p>Déli 12 órakor indult el a hajó a balaton-füredi kikötőből.</p>
<p>A hajón volt a nádorispán és kisérete. Ezen kivül
Szentgyörgyi-Horváth József és Écsi László s a hajószemélyzet.
Kapitány, kormányos, három matróz és a fütő. Az egyik matróz
helyettes-kormányos is volt s a másik matróz Bognár Pál, nagyanyám
későbbi kapása.</p>
<p>Miért indult el a hajó olyan korán? Szemes csak ötven percznyi
ut. Két órakor kell lenni a találkozásnak, mit csinál a nádorispán
a hajón két óráig, tehát még hetven perczig?</p>
<p>A nádorispán előzékeny és udvarias akart lenni a bán iránt. Az
ellenség és az áruló iránt, a ki föltámadt az ország kormánya és
törvényhozása ellen, fegyveres kézzel betört a határon s tíz nap
óta már öl, rabol és éget.</p>
<p>A kiséret pusztán udvariasságnak tekintette a sietést. Talán
maga a nádorispán is annak tekintette.</p>
<p>A hajón volt egy rézágyu. De csak amolyan mozsárágyu. Csak
díszlövésre való. Ezt most a kapitány megtöltette s hatalmasan
lefojtotta. Vagy azért, hogy Jellasich táborát üdvözöljék; vagy
azért s talán inkább azért, hogy a megkötendő béke örömére nagyot
lőjjenek. Szegény mozsárágyu! Ez a töltés talán egészen beléd
rozsdásodhatott volna! Vagy legföljebb csak felét kellett volna
kilőni mind maiglan! Hanem hát az ágyutöltés is olyan mint a
becsületszó. Vagy egészen elsül, vagy sehogyse.</p>
<p>Fel volt lobogózva a hajó. A nagy zászló a föárbóczon. S azután
elől is egy, hátul is egy zászló. Ezek már <span class=
"pagenum"><a name="Page_272" id="Page_272">-272-</a></span>
kisebbek voltak. Volt még egy negyedik lobogó is egy kisebb
árboczon.</p>
<p>Valamennyi piros-fehér-zöld magyar nemzeti szin. Nagy
következése lesz még ennek.</p>
<p>Mikor a főárboczra huzták fel a nagy lobogót: a lobogó elakadt.
Ujra leeresztették, ujra felhuzták: megint elakadt. A kapitány
káromkodott, mint egy huszár, de a lobogó azért nem ment föl
simán.</p>
<p>– No még ez se történt meg velünk.</p>
<p>– Nem jó vége lesz ennek az útnak.</p>
<p>A matrózok beszéltek igy.</p>
<p>Utóbb is fel kellett mászni az árboczra s nagy keservesen rendbe
hozni a dolgot.</p>
<p>A nádorispán néma volt.</p>
<p>Van egy egykoru kézrajz és metszett kép, mely a nádorispánt ott
a hajón ábrázolja. Itt magyar diszruha van rajta, de kalpag nélkül,
hajadon fővel és mente nélkül. Mellette jobbról-balról Beöthy és
gróf Zichy, egyik magyar, másik huszár-ruhában. Oldalt előtérben a
somogyi part Szemes körül. A parton csalitos, bozótos halmokon öt
fehér ruhás generális, köztük Jellasich. Mind az öten veszettül
tánczolnak.</p>
<p>A kép nem akar gunyos kép lenni s mégis az. Az osztrák
generálisok csakugyan nem tánczoltak. De a nádorispán se magyar
diszruhában, hanem akkor divatos fekete kaszinó-öltönyben volt. Még
Veszprémben öltötte ezt magára.</p>
<p>Bármennyire sietett a hajó, a bán már a parton várta.
<span class="pagenum"><a name="Page_273" id=
"Page_273">-273-</a></span></p>
<p>Azok a képek, melyek 1848-ban készültek, hogy megörökitsék e
furcsa történeti eseményt, nem hivek a valósághoz. Pusztán
képzelődés szülöttei.</p>
<p>Az egyik képen két lovon ülő huszár-főtiszt társaságában délczeg
huszár-ruhában ül lován a bán. Egy jó fölszerelésü gyalogossal
beszélget, ki kezével Tihany felé mutat. Mintha a katonának, mikor
haptákban van s a fővezérrel beszél, kezét emelgetni s azzal
mutogatni szabad volna! Ugyan e képen az előtérben egy sziklapad
tetején jól öltözött magyar paraszt szürben, kerek kalapban bámulja
a bánt.</p>
<p>Sajátságos, hogy Jellasichot huszártábornoki ruhában szerették
ábrázolni. Még zágrábi lovas-szobra is magyar diszruhát visel.
Hiszen igaz, hogy a horvátországi grófok és bárók mind magyar
főrendek, magyar grófok és bárók s diszruhájuk is magyar mind maig.
S igaz, hogy a bán is magyar zászlós ur.</p>
<p>Ezen a képen még nincs ott a »Kisfaludy« gőzös.</p>
<p>A többi képen már ott van.</p>
<p>Az egyiken öt táborkari tiszt és egy szerezsán veszi körül a
bánt. Háttérben Tihanynak és a hajónak elmosódott képe. A partnál
egy csónak orra széles tót kalapos evezőssel.</p>
<p>A másikon a bán a parton tisztjei közt. Tihany és a hajó itt is
a háttérben, de a csónak közeledik a parthoz. A bokrok közt egy
ágyu is van a hajó irányában forditva.</p>
<p>Szeptember 21-én gyönyörü szép meleg, tiszta őszi nap volt. Az
ég s a tó egyaránt ragyogott a verő napfényben. <span class=
"pagenum"><a name="Page_274" id="Page_274">-274-</a></span> Szellő
nem szálldosott s a szeszélyes Balaton nem is sejtette, mi történik
hátán és partjain.</p>
<p>Egyik egykoru képen sincs nyoma a bán sátorának. A bán pedig
sátort üttetett és sátora előtt hatalmas sudárfán sárga-fekete
lobogó volt feltüzve. A bán és törzskara a sátor előtt állt, mikor
a hajó közelgett.</p>
<p>A hajó nem tudott kikötni. A parti víz sekélyes volt. A hajó
kereke már zavarossá tette a vizet, egy matróz póznával a viz
mélységét kémlelgette. A hajónak meg kellett állani a parttól
mintegy háromszáz méternyire.</p>
<p>A csónakot rögtön előre huzták, három matróz bele ugrott, a
kereszt-deszkára sárga pokróczot teritettek, beszállt a csónakba
gróf Zichy is, igy mentek Jellasich elé. A gróf vitte a nádorispán
izenetét a bánhoz. Kéri a bánt, hogy fontos ügyek megbeszélése
végett látogassa őt meg a hajón.</p>
<p>Ekkor történt az álnokság szinjátékának első felvonása.</p>
<p>A bán és tábornokai észrevették, hogy a hajón nincs sárga-fekete
lobogó, hanem csak magyar háromszin.</p>
<p>Hogy mehessen Jellasich ilyen helyre? Hogy mehessen Magyarország
harmadik zászlós ura Magyarország állami lobogója alá?</p>
<p>Megtagadta a hajóra menetelt. Gróf Zichy visszament a
»Kisfaludy«-ra.</p>
<p>A nádorispán tanácskozott kisérőivel. Elhatározta, hogy a király
megbizását eredeti példányban átküldi a bánhoz s ujra ismétli a
meghivást.</p>
<p>Gróf Zichy megint a parthoz evezett. <span class=
"pagenum"><a name="Page_275" id="Page_275">-275-</a></span></p>
<p>Ez volt a második felvonás.</p>
<p>A bán megnézte a levelet s rajta a király nevét. Elnevette magát
s mutatta a levelet tisztjeinek.</p>
<p>– Mit adok én a király ezen aláirására?</p>
<p>Igaza volt.</p>
<p>Hiszen az ő tábori irattárában különb aláirásai voltak a
császárnak. S a császár aláirása nem különb-e, mint a királyé? S
aztán az ő levelein Latour aláirása is ott van, de a nádorispánén
nincs.</p>
<p>– Menjek-e? Kérdezi tisztjeitől.</p>
<p>– Ne, semmi esetre se!</p>
<p>Tisztjei egyhangulag szintén nevetve feleltek a kérdésre.</p>
<p>Gróf Zichy, mielőtt vissza indult, ezt a megjegyzést tette:</p>
<p>– Ő fensége a főherczeg még becsületszavát is hajlandó adni,
hogy Exczellencziádnak semmi bántódása nem lesz.</p>
<p>A bán tovább mosolygott s azt felelte:</p>
<p>– A hajó gépe erősebb, mint a becsületszó!</p>
<p>Álljunk meg itt egy szóra.</p>
<p>A hajógép közönséges gőzgép harmincz-negyven lóerőre. Harmincz
lóerő a gépészek tudománya szerint annyi, mint hatvan közönséges
magyar ló ereje. Ez bizony elég szép erő.</p>
<p>Hát a becsületszó milyen erős? Van-e olyan erős, mint hatvan ló
együtt?</p>
<p>Az a kérdés, miben adják a becsületszót?</p>
<p>Politikában, hitelügyletben és szerelemben átkozottul keveset ér
a becsületszó. <span class="pagenum"><a name="Page_276" id=
"Page_276">-276-</a></span></p>
<p>Hitelügyletben a hitelezőről, ha adósától váltót kér: azt
mondják, rendes ember. Ha zálogot is kér: azt mondják, okos ember.
Ha becsületszót is kér: azt mondják róla: gazember, uzsorás. A
törvény be is csukja.</p>
<p>Az adós is furcsán áll a becsülettel.</p>
<p>A hitelezőt és kezest kijátszani nem mindig becsületbeli dolog.
Ha a gavallér nem fizet: azért ő csak gavallér. Ha miatta száz
hitelezője vagy száz adósa tönkre megy: azért csak gavallér, de ha
egy páros bajt elmulaszt: akkor már nem gavallér. Ha
kártyaadósságát vagy vesztett fogadását meg nem fizeti: akkor se
gavallér. Ha tíz ezer forintot kér kölcsön: akkor gavallér. Ha öt
forintot kér kölcsön: akkor már nem gavallér. Ha birtokos ember nem
fizet: az rendetlenség, de uri dolog. Ha kereskedő vagy iparos nem
fizet: az már csalás. Azt csődbe hajtják, be is csukják. Az már
komisz ember.</p>
<p>Hát a szerelemben mi a becsület? Nehéz erre megfelelni. Ezer
regényiró száz esztendő óta egyebet se csinál, mint e kérdésre
keresi a feleletet. Maig se találta meg. Sohase is találja meg.</p>
<p>Aki becsületét teszi szerelmére, ha férfi, azt mondják rá:
bolond; – ha nő, azt mondják rá: könnyelmü. Azt mondják rá, ha
becsületszóra szerelmét adja cserébe.</p>
<p>A ki életét és halálát adja szerelméért: az vagy elmebeteg, vagy
eszményi hős. Hős az érző lelkek előtt, elmebeteg az okos emberek
előtt.</p>
<p>Minden szerelmi bolondságot s minden hibás szerelmet jóvá tesz a
házasság. És minden házasságot jóvá <span class="pagenum"><a name=
"Page_277" id="Page_277">-277-</a></span> tesz a hibátlan szerelem,
de minden házasságot tönkre tesz a szerelmi bolondság.</p>
<p>Mi itt a becsület? Mi itt az igazság?</p>
<p>Egyszer Balaton-Füreden egy csomó házasember és egy csomó
agglegény összeveszett a fölött: ki a derekabb ember: az-e a ki
megházasodik vagy a ki nem?</p>
<p>A fürdőn ott volt Deák Ferencz. A vitatkozók elhatározták:
megkérdezik őt. Küldöttséget választottak. A küldöttség tagjai
voltak: Nagy Imre, a ki később kuriai biró lett; Lendvay József, a
ki később királyi táblabiró lett és Darnak államügyész.</p>
<p>Deák azt felelte:</p>
<p>– A kérdés félig komoly, félig tréfás. Én is csak ugy felelek
rá. A becsületes ember megházasodik, az okos ember nem.</p>
<p>Ez volt Deák felelete.</p>
<p>És ebből se tünik ki, hogy a szerelemben hány lóerőt ér a
becsület.</p>
<p>Hát a politikában mit ér a becsület?</p>
<p>Semmit.</p>
<p>Annyit ér, mint a csizmavarrásban. Sokszor varr rossz csizmát
becsületes csizmadia, sokszor varr jó csizmát kontár, gézenguz
csizmadia.</p>
<p>Széchenyinek van erre adomája.</p>
<p>Egyszer valami angol, egyik tatai Eszterházy gróf ismerőse, le
akart telepedni Tatában s olyan lakásadó gazdát keresett, a ki
lakást is adjon, élelmezést is adjon. Ajánlottak neki egyet.</p>
<p>– Miért ajánlják ezt az embert? <span class="pagenum"><a name=
"Page_278" id="Page_278">-278-</a></span></p>
<p>– Mert az nagyon becsületes ember.</p>
<p>– Tud-e főzni jó tyukhuslevest?</p>
<p>– Azt nem tudjuk.</p>
<p>– Akkor nem kell. Én nem becsületes embert keresek, hanem jó
tyukhuslevest.</p>
<p>A politikában se a becsületet keresik, hanem a sikert.
Közönséges gazemberek élnek, dolgoznak, zajongnak, vezetnek és
boldogulnak a politikában, a kik képesek arra, hogy máról holnapra
sikert érjenek el, vagy annak látszatát megszerezzék.</p>
<p>Mi a siker?</p>
<p>Ne gondoljátok ám, hogy a közjó a siker. A közjót csak a
bölcsek, a nagyok és a jólelkek tartják sikernek. A politikus azt
tartja sikernek, a mi neki jó.</p>
<p>És a mit a hatalom sikernek elismer. Hatalom pedig csak kettő
van. Az egyik a fejedelem, a másik a tömeg. A fejedelem előtt
csuszni-mászni, a tömeg előtt kiabálni s mind a kettőnek hizelegni,
az egyiket megcsalni, a másikhoz ragaszkodni, de ha kell,
mindegyiket megcsalni: ezek a sikernek eszközei.</p>
<p>Igaz, hogy a nemzetek igaz nagyjai nem ily módon nőnek.</p>
<p>De hiszen én nem igaz nagyokról beszélek most, hanem Jellasich
bánról és István nádorispánról. Ismerem az ily alakokat. A
közvélemény ködén én keresztüllátok. Mert én ismertem igaz nagyokat
is.</p>
<p>Azt mondta a bán: a hajó gépe erősebb, mint a becsületszó.</p>
<p>Kinek a becsületszavára gondolt ő? <span class=
"pagenum"><a name="Page_279" id="Page_279">-279-</a></span></p>
<p>Mert nem mindegy ám az: ki adja a becsületszót?</p>
<p>Habsburg-Lothringen István: szülöttje hatszáz év óta uralkodó
büszke fejedelmi családnak. Régiségére és hatalmára nézve a világ
legelső családja.</p>
<p>Magyarország nádorispánja.</p>
<p>Pest-Pilis-Soltvármegye főispánja.</p>
<p>Jászok-kunok főkapitánya.</p>
<p>A főrendek házának, az országgyülésnek s a helytartótanácsnak
elnöke.</p>
<p>Osztrák főherczeg s magyar és cseh királyi herczeg. A királynak
unokaöcscse.</p>
<p>Magas rangu tábornok, két ezrednek tulajdonosa, minden nagy
rendnek nagy keresztese, rengeteg urodalmak ura.</p>
<p>A magyar nemesi fölkelés fővezére.</p>
<p>A királynak helytartója.</p>
<p>S most fővezére annak a hadseregnek, mely Jellasich bán
seregének utjában áll s azt ütközetre várja.</p>
<p>Mi ő hozzá képest egy horvátországi nyavalyás bárócska? A kit
még zászlósuri, báni méltóságában is megelőz az országbiró is. A ki
nem több, csak egy tábornok, csak egy csiribiri exczellencziás
ur.</p>
<p>És a mikor István főherczeg nádorispán becsületszavát adja, hogy
a bán csak jöjjön a hajóra, bántódása nem lesz: akkor ez a parányi
uracska azt izeni: nem megy ő, arra a becsületszóra semmit se ad, a
hajó gépe erősebb, mint a becsületszó.</p>
<p>Hol van itt a följebbvaló iránti köteles tisztelet?</p>
<p>Hol van itt a felsőbb rangu tiszt iránt való katonai
engedelmesség? <span class="pagenum"><a name="Page_280" id=
"Page_280">-280-</a></span></p>
<p>Hol van itt a szokásnak, erkölcsnek és hagyománynak tiszteletben
tartása?</p>
<p>Hol van itt a közönséges uri fölfogás? Hiszen a nádorispán
magyar nemes is. S ki kételkedhetnék magyar nemes ember
szavában?</p>
<p>Mind igaz ez.</p>
<p>De az is igaz, hogy itt politika készült, a politikában pedig
nincs a becsületszónak harmincz lóereje.</p>
<p>Bécsben elhatározták, hogy egy országot el kell tiporni, egy
nemzetnek vérét kell venni. Magyarország, magyar nemzet: pusztulnod
kell. A végrehajtó: Jellasich bán. Zsebjében a parancsolat. Ő annak
engedelmeskedik.</p>
<p>Kérdeztem Bognár Pált, a matrózt, nagyanyám szőlőkapását. Tőle
tíz-tizenöt lépésnyire voltak a bán és társai. Kérdeztem, mit
csináltak a horvátok, mikor gróf Zichy a nádorispán izenetével
közéjük ment?</p>
<p>– A beszédjüket nem értettem, hanem azt láttam, hogy jó kedvük
volt.</p>
<p>Jó kedvük volt!</p>
<p>Igazat beszélt az a kapás. A történet megörökitette, hogy a bán
és a tábornokok hangosan nevetgéltek, mikor a nádorispánnak
megtagadták az engedelmességet.</p>
<p>De hát mégis miért volt jó kedvük?</p>
<p>Itt egy nagy rejtély van. Egy istentelen titok.</p>
<p>A függetlenségi harczban az oláhok és ráczok leöltek nyolcz ezer
magyart. Csatákban elesett tizenkét ezer magyar és ugyanannyi
osztrák. Szerb, horvát, oláh, határőr több elpusztult tizenöt
ezernél. Zuvics derék horvát barátomtól hallottam, hogy a határőrök
közül <span class="pagenum"><a name="Page_281" id=
"Page_281">-281-</a></span> csak özvegyasszony közel nyolcz ezer
jelentkezett. Csatában és betegségben több orosz esett el tíz
ezernél. Több mint hatvan ezer erős férfi vérét itta be az
anyaföld. Hát a kik akasztófán, golyó által, börtönök mélyén
lehelték ki lelküket!</p>
<p>Mennyi férfivér! Mennyi női köny! Mennyi élet! Mennyi
boldogság!</p>
<p>Arról volt szó, hogy mindezt megkiméljék. Ezért kellett a
nádorispánnak és a bánnak egymással találkozni. A bán megtagadta a
találkozást.</p>
<p>De azért a horvátoknak jó kedvük volt!</p>
<p>De hát emberirtó vad emberek voltak ők?</p>
<p>Nem. Csak osztrák katonatisztek.</p>
<p>A kik biztosan számitottak arra, hogy csata ugy sem lesz, István
nádorispán ugy is elmenekül Bécsbe, Budát-Pestet kardcsapás nélkül
foglalják el s a magyar nemzet kezét-lábát nyugodtan
megkötözik.</p>
<p>Ezért volt jó kedvük.</p>
<p>Ők tudták, hogy a találkozás szinpadi játék. Csak a közönség
mulattatására szolgál. S miért ne mulattatná őket is, a mi a
közönséget mulattatja.</p>
<p>Jól tudta azt Jellasich, hogy őt a nádorispán nem teszi
fogolylyá s a hajógép őt nem hurczolja Balaton-Füredre. Jól tudta
ő, micsoda levelet kapott a nádorispán Bécsből. Miért félt
volna?</p>
<p>Neki csak az adott gondot, hogy a hajón magyarok is vannak. S
lehetetlen volt, hogy eszébe ne jusson, hátha a magyarok nem
szinpadi játékot üznek s vele az árulóval könyedén elbánnak?
<span class="pagenum"><a name="Page_282" id=
"Page_282">-282-</a></span></p>
<p>Ezért nem akart a hajóra menni.</p>
<p>Az a néhány jó magyar ott a hajón mély tisztelettel vette körül
a nádorispánt. Ők a balgák azt hitték, hogy a nádorispán a komoly
ember s a bán a ledér ember.</p>
<p>És még ők is megnyugodtak abban, hogy a nádorispán méltóságán
esnék csorba, ha ő ülne a csónakba s ő menne ki a partra, a parton
Jellasich bán sátorába.</p>
<p>Mit mindent el nem hisz a magyar ember, ha mikor hivő kedvében
van!</p>
<p>Az egyik oldalon az ország békéje, a társadalom nyugalma, az
alkotmány épsége, a szabadság biztossága, hatvan ezer ember
élete-halála.</p>
<p>A másik oldalon a nádorispán méltósága.</p>
<p>Amazt el kell ejteni, a méltóságot meg kell őrizni.</p>
<p>Történetirók ne hazudozzatok. Én meg nem engedem nektek e
kérdésben a hazudozást. E kérdésben tisztán látok.</p>
<p>1203-ik évben, márczius havának egyik szeles-havas napján
szemközt állott Imre, a magyarok királya, a pártütő Endre
királyfival s annak nejével, a cselszövő Gertruddal. Szemközt
állott a Dráva mellett Varasd közelében nagy sereggel. De nagyobb
serege volt a királyfinak.</p>
<p>A király nem akarta, hogy magyarok vére omoljon.</p>
<p>Letette kardját, botot vett kezébe, egyes-egyedül oda ment a
pártütő királyfi táborába.</p>
<p>– Látni akarom, ki teszi kezét fölkent királyára!</p>
<p>Nem tette senki. <span class="pagenum"><a name="Page_283" id=
"Page_283">-283-</a></span></p>
<p>Megfogta a királyfi kezét, kivezette őt saját serege közepéből,
fogolylyá tette s bezárta őt Kinja várába, a cselszövő Gertrud
asszonyt pedig haza küldte szőni-fonni Meránba.</p>
<p>Elfelejtette ezt talán a nádorispán? Vagy talán sohase
tudta?</p>
<p>Miért nem ment ő ki a partra, egyenesen Jellasich táborába? Ki
merészelte volna őt ott megtámadni, kezét rá emelni? Meg merte
volna-e az osztrák tiszt az engedelmességet tagadni, a mikor a
királyi herczeg, az ország nádorispánja, a fenséges ur azt
parancsolja, hogy a pártütő bánt fegyverezze le s két kezét tegye
vasba?</p>
<p>Hanem ezt 47 kilónyi testsulylyal megtenni nagyon nehéz.</p>
<p>Mi lett volna a legrosszabb eset? A bán teszi fogolylyá a
nádorispánt.</p>
<p>Hejh, de ragyogó fejezet lett volna ez István főherczeg
életében!</p>
<p>Csakugyan egyetértett volna titkon István főherczeg Jellasich
báróval? A nádorispán is áruló lett volna, mint a horvát bán?</p>
<p>Vizsgáljuk csak kissé a kérdést.</p>
<p>A nádorispán volt a Jellasich ellen küldött magyar hadsereg
fővezére.</p>
<p>Kötelességszerü, nemes és hazafias gondolat volt: Jellasichcsal
személyesen találkozni s a csatát, vérontást, háborut, ha lehet,
elkerülni. De hát Veszprém felé, a Balatonon át s a »Kisfaludy«
gőzösön vezetett az ut Jellasich elé? <span class=
"pagenum"><a name="Page_284" id="Page_284">-284-</a></span></p>
<p>Jellasich jött a hadak utján, a Balaton déli partján egyenesen
Székes-Fehérvárnak. A magyar hadsereg ezen az uton ment eléje s a
hadsereg élén kellett állani a fővezérnek. Minő egyszerü lett volna
a nádorispánnak a szántódi révnél találkozni a bánnal! Itt nem
merülhetett volna fel az a kérdés, hogy a hajógép erősebb-e vagy a
becsületszó s a nádorispán méltósága nagyobb-e vagy a báné.</p>
<p>Ily ledér okon fordult volna meg a világtörténet egyik igen nagy
eseménye?</p>
<p>Mesebeszéd.</p>
<p>A nádorispánra ráparancsoltak: hagyja el és hagyja magára a
szegény országot. És ő engedelmeskedett.</p>
<p>De miért kellett akkor a balatoni játékot eljátszani?</p>
<p>Azért, hogy ha az osztrák udvar dolga rosszra fordul s a
magyarok kibékitése szükséges lesz: megint előránthassák a
nádorispánt békitőnek, közbenjárónak. Kimentették volna azzal, hogy
ő Jellasichcsal minden jót akart és csupán Jellasich hűtlenségén
tört meg jó szándéka.</p>
<p>Pedig semmi jót se akart.</p>
<p>Irtóztató vád terheli a nádorispánt, ha ugy áll az igazság, a
mint én látom.</p>
<p>Nem tehetek róla. A jelen mindig vitás, a jövő mindig kétes, de
a mult igaz.</p>
<p>A meghiusult találkozás után a »Kisfaludy«-gőzös megfordult s
visszament Balaton-Füredre.</p>
<p>Gyerek-koromban tele volt a vidék azzal a hirrel, hogy Jellasich
a tihanyi szorosnál ágyuztatta a gőzöst s hogy egy ágyugolyó a
kémény mellett búgott el. <span class="pagenum"><a name="Page_285"
id="Page_285">-285-</a></span></p>
<p>Ez nem igaz. Szentgyörgyi-Horváth József igy beszélt nekem:</p>
<p>– Dehogy bántott volna minket a bán. Örült, hogy nem látott
bennünket. Mi is örültünk ott a hajón, hogy a kibékülésből semmi
nem lett. Korbácsot a bánnak, nem békejobbot. Hanem a nádor ő
fensége nem örült. Az egész uton alig szólt egyet-kettőt.</p>
<p>22-én a nádorispán Budára ér. Ott hagyja a magyar hadsereget,
melyet neki kellett volna vezetnie s a vezérletet rábizza Moga
tábornokra.</p>
<p>Másnap 23-án megmondja gróf Batthyányinak, hogy ő végleg el akar
költözni az országból. Batthyányi kéri és inti, gondolja meg jól,
ne hagyja az országot dúvesztében.</p>
<p>No ugyan jól meggondolta. Éjfélkor zárt kocsiba ült, azt se
mondta a kormánynak és országgyülésnek: bikmakk s úgy el-kihajtott
Magyarországból, szülőföldéről, hogy sohase látta többé. Pedig még
tizenkilencz esztendeig élt jó egészségben azután.</p>
<p>Igy bujdosott el Magyarország utolsó nádorispánja. Itt hagyott
mindent fenékig zavarban. S ott hagyta hadseregét az ellenség előtt
fővezérlet nélkül.</p>
<p>A ki derüsebb itéletet tud mondani róla, mint én: álljon
elő.</p>
<p>Meneküléséről van egy egykoru kép. Hatalmas nyul hátán ül a
nádorispán nyereg nélkül, de a nyul fel van kantározva. Jász-kun
huszárezredének ezredesi diszruhája van rajta. Dombos vidéken
nyargal a nyul s viszi lovagját veszettül. A lovag háta mögött egy
dombon <span class="pagenum"><a name="Page_286" id=
"Page_286">-286-</a></span> aszu fatörzsök hatalmas száraz ágakkal.
Előtte egy sárga-fekete utmutató, melyre ez van felirva:
Schaumburg. Csakugyan oda menekült.</p>
<p>A nagy idők szereplői közül senkit se felejtett el a nemzet. De
utolsó nádorispánját elfeledte. Szél a falevelet, vihar a porondot
felkavarja, de nem lesz többé a lelkeknek olyan háborusága, mely az
utolsó nádorispán emlékezetét a multból, az avarból ki tudná
mozditani s életre tudná kelteni.</p>
<p>Minő jó a feledés!</p>
<p>Jobb mint a mámor, mert csöndesebb. Jobb mint az álom, mert
álmodozása sincs. Minő áldás annak nevén, a ki nemzetével rosszat
cselekedett.</p>
<p>Szegény utolsó nádorispán – bécsi tanácsadóid rosszul gondolták
ki utolsó napjaidat. Mennyivel jobb lett volna, ha Jellasich
elfogat és vasra veret s ugy küld el téged Schaumburgba. Utóbb még
érczoszlopot emeltek volna tiszteletedre s a vértanuk seregébe
illesztették volna be nevedet.</p>
<p>Sok kitelik a bolond magyartól.</p>
<p>Hát Jellasich mit csinált?</p>
<p>Jött előre jó kedvvel, bőséggel. Katonái nyujtották neki a
bőséget rablott eleségből. A cséplés és szüret javában folyt
vidékünkön, volt mit harácsolni.</p>
<p>Szent-Mihály napján már ott volt Lepsényben és
Mező-Szent-Györgyön egész seregével. Előőrsei már Székes-Fehérvár
felé száguldoztak.</p>
<p>Főhadiszállása Lepsényben volt, lakása a Nádasdy-kastélyban
volt. <span class="pagenum"><a name="Page_287" id=
"Page_287">-287-</a></span></p>
<p>A kastély nádtetejü volt akkor. A nád jó ismerőse volt
ősapáinknak Ázsia pusztáin. Árpád huszárjai is szerették a nádat.
Nádasok közelében van jó legelő. Lónak pedig az kell. A legelső
Nádasd Árpádnak volt vitéz hadnagya. El is foglalt jókora darab
földet a tótoktól, németektől. Palotája aligha nem nádgunyhó volt
eleinte. És azután akárhány palotát épitettek maradékai, minden
palotát nádtetőre vettek. Pedig főuri nagy palota is sok volt
köztük. De igy kellett, hogy az Ázsiából hozott ősi nevet minden
palota hirdesse.</p>
<p>Jellasichot meglepte a nádtetejü palotának főuri fényes
berendezése. Jól is érezte magát benne keményen.</p>
<p>Az én falum nemessége követeket küldött hozzá üdvözlésre.
Valósággal pedig azért, hogy tiltsa meg katonáinak a rablást,
dúlást, fosztogatást.</p>
<p>Nagyon szivesen fogadta a nemesség követeit, még ujságát is,
melyet épen olvasott, letette kezéből maga mellé a pamlagra.</p>
<p>Ez az ujság pedig »Kossuth Hirlapja« volt. Két hónap előtt
indult meg az a lap s egyik legelső előfizetője épen a bán, báró
Jellasich volt.</p>
<p>A bán itt is nevetgélve beszélt, mint szemesi sátora előtt. Itt
is jó kedve volt.</p>
<p>Magyarul tökéletesen beszélt.</p>
<p>– No nézzenek meg engem az urak jól. Hát én vagyok az a
rettenetes Jellasich, a ki ellen Kossuth így ir?</p>
<p>Mutatott egy kemény czikket.</p>
<p>Egyebek közt ezt is mondotta: <span class="pagenum"><a name=
"Page_288" id="Page_288">-288-</a></span></p>
<p>– Önök hüségében megbizom. De mit akarnak a pesti urak? Mit akar
Móga az ő maroknyi seregével?</p>
<p>Móga? Maroknyi sereg? Hát a nádorispán? Elbámultak a
mezőszentgyörgyiek s köztük apám is. A ki szentül hitte, hogy a
nádorispánnak legalább ötven ezer főnyi serege van, a kit
pánczélöltözetben fehér lovon vezet rá a bánra, mint Szent György
lovag.</p>
<p>A bán észrevette az elbámulást.</p>
<p>– A főherczeg nádor ő fensége is elhagyta már a sereget is, az
országot is s mondják meg önök az egész nemességnek, hogy ő felsége
atyai kegyelmet fog gyakorolni minden megtévelyedett fölött, csak a
makacs lázitókkal érezteti hatalmát.</p>
<p>Honnan tudta a bán a nádorispán elszökését? Mikor erről beszélt:
akkor szeptember 24-ike volt déli 12 órakor. A nádorispán akkor még
csak Győr vagy Magyar-Óvár körül lehetett és se tőle, se Pestről a
bánhoz hír nem juthatott.</p>
<p>Bizonyára nem is tudta. Csak annyit tudott, hogy a szökés
megtörténik, legföljebb csak ugy gondolta, hogy talán már megis
történt.</p>
<p>Hagyjuk el azonban a nyalka bánt s eresszük őt a maga utjára.
Majd vége lesz annak az utnak nem sokára. A mi azután történt: az
már nem tartozik a Balatonhoz.</p>
<p>Nekünk pedig vissza kell térnünk a Balatonhoz, hogy megnézzük
Tihanyt is, melyet ugy ölel az a nagy tó kebelére, mint csecsemőjét
a szoptató anya.</p>
<hr class="chap" />
<div class="chapter"></div>
<p><span class="pagenum"><a name="Page_289" id=
"Page_289">-289-</a></span></p>
<h2>TIHANY.</h2>
<p class="summary">(A kecskeköröm. – Hol szeretett volna Csokonai
meghalni? – A remetebarlang és Berzsenyi. – A remete, a fejedelem
és az isten. – Mirevaló az isten dicsérete?)</p>
<p>Tihany!</p>
<p>De sokat irtak már erről a félszigetről irók is, irogatók is, s
mégis olyan keveset irtak erről mind az irók, mind az irogatók. Ha
az olvasó lelkében évek mulva visszacsillámlik az emlékezet: nem
lát belőle egyebet, csak a kecskekörmöt, a visszhangot, a
remetelakást s a barátok templomát. Német volna, cseh volna, olasz
volna: száz könyv, száz ábrázolat volna róla százezer példányban.
De hát csupán magyar szépség: minek róla sokat tudni. A ki ott
lakik: annak még csak nem is szépség. Hiszen minden nap látja. A ki
pedig nem ott lakik: annak számára még nincs fölfedezve. Csak a
kecskeköröm, a visszhang, a remetelakás s a barátok temploma.
Boldog emlékü jó tudósunk, Fényes Elek egyebet se tud róla. Mai
iróink pedig százszor bővebben <span class="pagenum"><a name=
"Page_290" id="Page_290">-290-</a></span> és szebben leirták már a
Kék Barlangot s még a Lidót is, mint Tihanyt.</p>
<p>No de máskép lesz ezután.</p>
<p>A kecskeköröm valami megkövült kagyló az özönviz előtti időből.
Akkora, mint egy gesztenye; olyan az alakja, mint egy kecskegida
körmének alakja. Csakhogy élei, szélei sokkal kopottabbak. Az a
kecskegida, a mely egy millió év előtt hordta, nagyon sokat
ugrándozhatott, hogy igy elkoptatta. Mert a nép szentül hiszi, hogy
valamikor eleven kecske körme volt.</p>
<p>Ilyen kagyló nincs már eleven állapotban a föld kerekségén. Én
bizony azt sem tudom, hogy kövült módon is van-e másutt. Nem is a
Balataton szülöttje. Az a tenger, mely fél millió év előtt a
Balatont ránk hagyta hirmondóul, nem ismerte ezt a kagylót. Ha
ismerte volna másutt is előfordulna a Balatonban, nemcsak Tihany
oldalánál. Ezt a kagylót csupán Tihany szüli. Valamikor, milliókra
menő év előtt valami más tenger volt ezen a vidéken, abban élt a
kagyló. S mikor egy irtózatos világforradalom tüzokádó haragja
Tihanyt kiemelte a vizek mélységéből: akkor menekült a kagyló
Tihany sziklái közé s a kövek közt kövé vált maga is.</p>
<p>Förgeteg és napfény, esővíz és téli fagy porrá őrli a sziklát s
annak porából ki-kifordul a kecskeköröm. A mezitelen lábu szegény
paraszt gyerek ötven krajczárért árulja a látogatónak, de odaadja
tíz fillérért is, ha vevője nem ád többet érte.</p>
<p>Hát a visszhang? <span class="pagenum"><a name="Page_291" id=
"Page_291">-291-</a></span></p>
<p>Az már fönt van a templom oldalán. Egyenes, magas és széles a
fal, állj tőle száz lépésnyire, dalolj neki szellőtlen időben s
dalodat meghallod tőle a magad hangján. Hangod szinét, erejét és
fokát visszamondja tökéletesen.</p>
<p>De nincs benne semmi különös. Épits akárhol akkora falat, nem
kerül több pénzbe, csak száz forintba s megvan a magad tihanyi
visszhangja. Hamis hangon éneklő fiad vagy leányod rögtön megismeri
énekhangjának hamisságát.</p>
<p>A költő nem ily száraz, hétköznapi szürke lélekkel nézi azt a
természetes tüneményt.</p>
<p>Egy-két év ide-oda s el fog telni az a száz esztendő, a mikor a
kóbor lantos Csokonai Vitéz Mihály megnézte és meghallgatta a
visszhangot.</p>
<p>Somogyból ment vissza Debreczenbe. Bizonyosan gyalogszerrel
utazott. Kálvinista paptól kálvinista paphoz, parókhiáról
parókhiára. Mint a peregrinus, vagy mint a szuplikácziós diák.
Áldott lelkü, jó falusi pap, de szivesen látod is te a magadhoz
való vendéget. Ott fogod éjszakára, ott tartod egész napra; ha
családi ünnep közelget, ott tartod napokon át. Ha elmegy:
megcsókolod, visszajöttét igéretbe veszed, pogácsával tarisznyáját
tele rakod, csikóbőrös kulacsát kiszáradni meg nem engeded. És ha
kocsid, lovad van: a szomszéd paphoz át is ránditod, sőt odáig egy
jó szóra, egy ital borra magad is elkiséred. Debreczeni diák
mennyit tud mondani a pápainak, pápai a sárospatakinak. Mennyit
tudnak együtt dalolni. Mennyit tudják a németet <span class=
"pagenum"><a name="Page_292" id="Page_292">-292-</a></span> szidni!
Mennyire eldicsekesznek tudós professzoraikkal. A miénk hiresebb!
De bizony hiresebb a miénk!</p>
<p>A tihanyi réven ment át Csokonai. Süvegjét, rövid dolmányát,
kordován csizmáját, görcsös botját, kék tarisznyáját bizonyára nem
bámulta meg a révész ott a szántódi oldalon. Azt látta, hogy nem
vándorló legény, nincs vele szerszáma. Nem is kucséber, nem is
babkár, nem is német, nem is tót. De sőt inkább igen is jóravaló
magyar ember, a ki ugy beszél, mint ha a Tisza mellékéről jött
volna. Tetszik neki ez a beszéd szörnyen, de azért a két garas
répénzt elfogadja tőle, minthogy a törvény és a jó rend igy hozza
magával.</p>
<p>Akkor még Tihanynak Somogy felé néző homlokán bozontos fürtökben
állt a sürü erdő. A kanyargó ut föl a magasba nem szőlőkön, hanem
erdőn vezetett át. S a falutól napnyugatra eső hegyeket is s a
hegyi tavak partjait erdő koszoruzta.</p>
<p>Oda is elment Csokonai.</p>
<p>Árva szive elkivánkozott oda is. S a hol legárnyékosabb volt az
erdő: ott jutott eszébe kegyetlen Lillája, keserü szerelme, édes
halála s örök dicsősége. Bánatos ábrándjai el nem eresztették onnan
s ott lepte meg őt a holdnak halavány fénye is.</p>
<p>Minő dal az, a mely ott csendült meg az ő nagy lelkében!</p>
<p>– Oh Tihanynak riadó leánya Szállj ki szent hegyed közül. Im kit
a sors eddig annyit hánya: Partod ellenében <span class=
"pagenum"><a name="Page_293" id="Page_293">-293-</a></span> ül. –
Itt a halvány holdnak fényén – Jajgat és sir elpusztult reményén
Egy magános árva sziv!</p>
<p>– Míg azok, kik bút-bajt nem szenvednek: A boldogság karjain
Vigadoznak a kies Fürednek Kutfején és partjain: Addig én itt sirva
sirok!</p>
<p>– Itt halok meg! E sötét erdőben. – A szomszéd pór eltemet, Majd
talán a boldogabb időben Föllelik sírhelyemet. S a mely fának
sátorában Áll együgyü sirhalmom magában: Szent lesz tisztelt
hamvamért!</p>
<p>Oh nagy költő, isteneknek bátor szószólója, te nem jöhettél
vissza többé a tihanyi sötét erdőbe, hogy együgyü sirhalmoddal
gazdaggá tedd annak földjét. De sirhalmod azért mégis szent s
hamvaidat igaz szivvel tiszteljük.</p>
<p>Igaz, hogy csonka e mi tiszteletünk. Emlékedet, lelked
lángolását, buzditó szavad bölcsességét, igaz magyar életed
nyomdokit nem követjük eléggé. S még egy emléklap se mutatja Tihany
bérczén azt a helyet, hol Lilládat utoljára megsirattad s
hamvaidnak örök pihenő helyét megjelölted.</p>
<p>Megnézte-e Csokonai a remetebarlangot? Ha megnézte, bizonyosan
annyit látott rajta, a mennyit én. Semmit.</p>
<p>Mert az a lyuk se nem barlang, se nem remete fészke. A Füred
felé néző oldalon, közel a tihany-aszófői nagy öbölhöz, a víz szine
fölött mintegy negyven méter magasságban van egy sziklalyuk, melybe
négy-öt ember fér el állva. <span class="pagenum"><a name=
"Page_294" id="Page_294">-294-</a></span></p>
<p>A kőfal, melyben vésve van, omlatag kőzet. Vasas végü botjával
valami nyájőrző fiu ásta-véste, hogy ott magát jég ellen, eső ellen
meghuzhassa s kecskéit is szemmel kisérhesse. Mikor pedig
megfázott: avart és száraz gallyat szedegetett össze s ott a
lyukban tüzet gyujtott, annál melegedett. Az odu falai füstösek.
Egy kisebb lyuk ásását mellette is megkezdte valaki s aztán abban
hagyta. A csapongó képzelet, a játszi elme oltárt, szent helyet,
kereszt nyomát, remete lakát látja az oduban.</p>
<p>Berzsenyi Dániel költeménye is csupa képzelet. Ő se látta az
oduban a kétszáz éves remetét, se annak hosszú fehér szakálát; se
nem hallgatta annak bölcs szavait. Költeményének meséje is
gyerekes. A nép együgyü felfogásából s a száz esztendő előtti német
költészet sopánkodó panaszaiból származott.</p>
<p>Lórika gazdag lány, Sándor szegény legény. Szeretik egymást, de
Lórika apja e miatt fogcsikorgató haragra lobban s lányát bedugja a
klastromba. Vagy térjen eszére, vagy ott sorvadjon el. Négy év
mulva lány és legény találkozik. Egymás nyakába borulnak, könyezve
csókolják egymást s együtt való szökésre adják fejüket. A
klastromba ez alatt észreveszik a lány távozását, félreverik a
harangot s fáklyákkal mennek a szökevény után. Nincs menekülés
másban, mint a halálban. A legény bús szóváltás után tőrével megöli
a lányt is, önmagát is.</p>
<p>»Ott egy nyárfa alatt lett temetőhelyük. Egy szép gerliczepár
jött ki porukból és e csendes ligetek sátoriban <span class=
"pagenum"><a name="Page_295" id="Page_295">-295-</a></span>
leszállt. Gyakran látni sötét éjjeleken, fejér fátyolban lebegő
lelküket e helyen. Gyakran hallani itt lassú melódiát éjjel, mint
valamely gyenge furulyaszó messzünnen kihaló gerliczehangjait.«</p>
<p>Így ír a költő, így beszélt neki az ősz tihanyi remete.</p>
<p>Egy ismerős régi-régi balatoni népregét sejtek a költemény
néhány sorában.</p>
<p>Öreg asszonyok, babonás lelkek, gyerekképzelődések úgy hiszik,
úgy mesélik, hogy a Balatonnak Tihanytól napkeletre terjedő nagy
öblében egykor falu állt, mely bűnei miatt elsülyedt s helyébe a
nagy viz támadt. Csöndes napokon és éjszakákon a halászok most is
hallják a harangszót, mely a vizek mélységéből fölhangzik, mikor az
elsülyedt bűnös lelkek isteni tiszteletre vagy temetésre
beharangoznak.</p>
<p>E regét a költő is hallotta. Az ősz remete szájába e szavakat
adja:</p>
<p>»Látod amott fiam, a mint a Balaton habja locsogva küzd a bércz
öbleiben?… Ott hajdan ragyogó tornyok, erős falak állottak sudaras
sorjegenyék között!«</p>
<p>A költő lovagkorból való romantikus mesét szőtt-font a
népregéből.</p>
<p>Pedig mennyivel szebb költői tárgy maga a néprege!</p>
<p>Elsülyed a falu, mert bűnös a népe. Az emberek soha se jönnek
többé napvilágra, de harangszavuk most is fölhangzik a mélyből
csöndes éjszakákon.</p>
<p>Hanem hát mit is értene remete a magyar nép igaz költészetéhez?
<span class="pagenum"><a name="Page_296" id=
"Page_296">-296-</a></span></p>
<p>Van-e még remete? Nyoma sincs tul a Dunán. Én még láttam egyet,
ismertem egyet, kegyes volt, szent volt s mégis csak obsitos katona
volt, kerülte a kapát-kaszát, azért lett remete. Sokat viaskodott a
vármegyével, majd egyszer valahol elmondom a történetét.</p>
<p>Ez hát mégis remete volt. De hol volt oduja? Ott, a hol emberek
járnak, bucsujáró népek bucsut járnak. A hol meglátják, megszánják,
megbámulják s vagy egy pogácsát, vagy egy karéj kenyeret, vagy egy
krajczárt, vagy egy darab ruharongyot vetnek neki, hogy éhen ne
haljon, télben meg ne fagyjon.</p>
<p>De menjen csak a remete Tihany oldalába. A hol ember meg nem
fordul. A merre út se vezet. A hol ősztől késő tavaszig élőt nem
látni. A hol a sivatag talajon kertészkedni nem lehet, a hol makk
se terem, gyökér se terem, még fü se terem. A hol még a kökényfa, a
galagonya, a mogyorófa se tenyészik; a hol a gözü se tudna télre
valót gyüjteni, a hol még róka se üt tanyát.</p>
<p>És a hova szabadon bejár az északi szél. A mily enyhe a Balaton
nyáron: olyan zordon télen. Iszonyu hidegje, rettenetesek viharai.
Nincs az a remete, a ki azokat elszenvedje.</p>
<p>A középkor tüneménye a remete. Mit keresne az ma már a vasutas
és kerékpáros világban?</p>
<p>Istent dicsérni?</p>
<p>A remete arra vállalkozott, hogy dicsérje az istent. Ebben élt,
ebben halt meg. Ebben lett élete szentté, emléke imádottá.
<span class="pagenum"><a name="Page_297" id=
"Page_297">-297-</a></span></p>
<p>Örült sovány ételének, meztelen testének, éjjeli-nappali
sanyaruságának. Durva fakereszt földbe ütve, ott térdelt előtte s
egyebet nem csinált, dicsérte az istent.</p>
<p>Hagyjátok ki kegyes lelkek isten imádásából isten
dicséretét.</p>
<p>Jó és kegyes és szent és igazságos, dicső és örökkévaló,
mindentudó és mindenható az igaz isten. Egyáltalán nem kivánja,
mert semmi szüksége sincs rá, hogy őt az emberek dicsérgessék. Szép
asszonyt, hatalmas főispánt, zsarnok fejedelmet, ostoba gazdagot
kell dicsérgetni, nem a jó istent.</p>
<p>Sokszor elgondolkoztam a régi vallásalkotó népeken: miként
alkottak ők maguknak istent, milyen alaknak képzelték ők
istenüket.</p>
<p>Hatalmasnak.</p>
<p>Honnan vették a hozzá való képet, fogalmat, eszmét?</p>
<p>Fejedelmük alakjából és életéből.</p>
<p>A fejedelem zsarnok. Maga szab törvényt magának is, népének is.
Öl, gyilkol, dobzódik, száz feleséget tart, szüzeket rakásra
emészt. Háborut visel, palotákat épit, urrá teszi kedves emberét,
de a kit, ha nagy urrá mer lenni, eltetet láb alól. Ha valami nem
tetszik neki: mindjárt haragszik. Ha megvénül: mindig haragszik: S
ha haragszik: nem ismer törvényt s keresztülgázol minden jogon,
minden emberségen.</p>
<p>Ilyen a fejedelem az ő ősi alakjában. Egyetlen egy mód van féken
tartani, megszelidíteni. Ha dicsérik. Ha körülrajozzák, ha térden
állnak és hasra feküsznek <span class="pagenum"><a name="Page_298"
id="Page_298">-298-</a></span> előtte s örökké dicsérik. Ereje
oroszlán, élete örök, dicsősége a nap, hold és csillagok, hatalma
végtelen; reszketnek előtte, félnek tőle a többi királyok és
fejedelmek: napnak testvére, uraknak ura s napkelettől napnyugatig
csak érte élnek, neki szolgálnak a népek s minden nemzetségek.</p>
<p>Ilyen beszédre megszelidül a mord fejedelem, megsimogatja saját
hasát, gyönyörködik hosszu szakálában s papucsa orrában s jó kedve
kerekedik s jó kedvében néha még arról is lemond, hogy alattvalóit
és foglyait rakásra ölesse.</p>
<p>Őskori népek, hajdankori nemzetek: ilyennek képzeltétek ti
istenteket. S azért tettétek szent törvénynyé, hogy istent dicsérni
kell s mindig csak dicsérni kell. Pedig dicsérni csak a rosszat, a
gyöngét, a hiút és a halottat szabad s nem a jóságos, igaz és erős
istent.</p>
<p>Szegény jámbor remeték: elmultatok. Vagy a zárdák falai közé
vonultatok. A jó istennek nincs szüksége rátok, nekünk pedig rossz
istenünk nincs. Csak rossz embereink vannak, azok ellen pedig ugy
se értek semmit. A szegénység, sanyaruság, mezitelenség se buzdit
ma már jóra senkit. Lenézne, kinevetne ma már benneteket mindenki.
Ma már egész nap dolgozni kell nem pedig egész nap imádkozni,</p>
<p>Nem is hiszem én, hogy a tihanyi remetebarlangban remete lakott
valaha.</p>
<p class="center">(Vége az első kötetnek.)</p>
<hr class="chap" />
<div class="chapter"></div>
<p><span class="pagenum"><a name="Page_299" id=
"Page_299">-299-</a></span></p>
<h2>TARTALOM.</h2>
<ul class="TOC">
<li>Készülünk az utazásra <span class="ralign"><a href=
"#Page_1">1</a></span></li>
<li class="li2">(Kik azok, a kik utaznak? – Miért késett ez az
utleirás? – Napkelet felől napnyugat felé. – A Balaton költői. –
Mindenütt szép, de legszebb a Balatonnál.)</li>
<li>János püspök <span class="ralign"><a href=
"#Page_13">13</a></span></li>
<li class="li2">(János püspök urasága. – János püspök szegényei. –
Kis városi nagy ebéd. – A nemesség eredete. – A szarvasbika. – A
reggeli a rengetegben. – János püspök az én falumban. – A római
szent zsinat. – A római pápa és a somlyai bor.)</li>
<li>Salamon Ferencz <span class="ralign"><a href=
"#Page_35">35</a></span></li>
<li class="li2">(Az indulás. – Béla király Névtelenje. – Miként
kell megírni a nemzet történetét. – Mikor Salamon Ferencz
követjelölt volt. – A bujdosó Salamon. – Mikor szép a bölényborju?
– A siketnéma beszél. – Meglátjuk a Balatont.)</li>
<li>A magyarok fája <span class="ralign"><a href=
"#Page_50">50</a></span></li>
<li class="li2">(A csárda. – A fogas király. – Az öreg szilfa. –
Melyik rosszabb: a török-e vagy a német? – Kinek hány őse van? –
Van-e még magyar, van-e még zsidó? – Papi birtok, zsidó
birtok.)</li>
<li>Balaton-Füred <span class="ralign"><a href=
"#Page_65">65</a></span></li>
<li class="li2">(Miért német a magyar fürdő? – Hogy menekült meg
Kecskemét a német szótól. – Nyári orvos, téli orvos, csavargó
orvos. – Nemes fiu, nemes leány. – A mamák visszaemlékezése. – A
régi Balaton-Füred.)</li>
<li>Magyar fürdő, magyar orvos <span class="ralign"><a href=
"#Page_79">79</a></span></li>
<li class="li2">(Magyar orvosok pusztitják a magyar fürdőket. –
Országos fürdőbiztos.)</li>
<li><span class="pagenum"><a name="Page_300" id=
"Page_300">-300-</a></span></li>
<li>Emlékezések <span class="ralign"><a href=
"#Page_87">87</a></span></li>
<li class="li2">(Az 1825-iki országgyülés Balaton-Füreden. – Bihari
és a khórusnémet. – Balaton-Füred nagyjai. – Az első szobor. – Az
első nemzeti szinház. – Az első gőzhajó. – Széchenyi és a gépek
csősze. – Somogy és Zala. – Vas uram. – Az almádi csárda. – A
kigyók tanyája.)</li>
<li>Az első magyar nemzeti szinház <span class="ralign"><a href=
"#Page_109">109</a></span></li>
<li class="li2">(Számüzött a magyar szinjáték Magyarországon. – A
költő társasága Balaton-Füreden. – Hol lakik a magyar szinész? –
Kis-jókai Szabó István. – Az adakozás. – A füredi uraságok. – A
papság adakozása. – A vármegye gyülése. – A taps. – A tihanyi
apátúr föltételei. – A költő és Vasvármegye. – A kis-czelli gyülés.
– A kanczamente. – A kormány tilalma semmit se ér. – Miért
nyitották meg kétszer a szinházat? – A népnek szent ünnepe. – A
költő diadala. – Szegedy Róza rózsája.)</li>
<li>Hogy utaztak régen? <span class="ralign"><a href=
"#Page_142">142</a></span></li>
<li class="li2">(A nemes ember utazása. – A gyorskocsi. – Az öreg
Pitli és ifju felesége. – A szép asszony története megkezdődik. –
Csányi László.)</li>
<li>A mit nem tud a történetirás <span class="ralign"><a href=
"#Page_153">153</a></span></li>
<li class="li2">(Brachfeld. – A lovak tanyája. – A sáfárok és a
kupeczek. – A czeczei öreg Braun. – Hogy született a
Kossuth-huszár? – A zsidó. – Haynau és a hadisarcz.)</li>
<li>A szép asszony története <span class="ralign"><a href=
"#Page_165">165</a></span></li>
<li class="li2">(Hol fizetik ki a lovak árát? – Brachfeld
Debreczenbe megy. – A bankócsináló gép. – A barkhend ujjas. – A
szép asszony ereje. – Az enyéngi követválasztás. – Az abauj-szántói
zsidó orvos. – Az orosz nagyherczeg nem lesz magyar király. –
Duschek megmenekül. – A szép asszonyra alkonyodik. – A nemzet
bárója.)</li>
<li>Vörösmarty <span class="ralign"><a href=
"#Page_185">185</a></span></li>
<li class="li2">(Mi a költő? – A nagy költő alakja. – A
halász-ebéd. – Az utolsó dal. – Tamassa Pál. – A vén táblabiró
erényei. – Gyüjtsétek össze a nagy költő emlékeinek nyomait.)</li>
<li>Jókai <span class="ralign"><a href=
"#Page_202">202</a></span></li>
<li class="li2">(Jókai apjának betegsége. – Az öröklött betegség. –
A váltószivesség. – Hogy készült az „Arany Ember“? – Hogy készült a
magyar büntető törvény? – A hogy a költő alkot.)</li>
<li>A Balaton <span class="ralign"><a href=
"#Page_212">212</a></span></li>
<li class="li2">(A nyári Balaton. – Az éjszaka. – Az álom és a
hullámmoraj. – A téli Balaton. – Vőlegény, menyasszony együtt a
halálban.)</li>
<li><span class="pagenum"><a name="Page_301" id=
"Page_301">-301-</a></span></li>
<li>Az utolsó szó Istenhez <span class="ralign"><a href=
"#Page_218">218</a></span></li>
<li class="li2">(Az alsó-őrsi halászok. – A vihar szeszélye. – Az
utolsó zsolozsma. – Örökké!)</li>
<li>A vihar a jégen <span class="ralign"><a href=
"#Page_226">226</a></span></li>
<li class="li2">(A balaton-fő-kajári halászok. – Mennyit ér a háló?
– A szegény ember annyit se ér. – Egy ember megmenekült. – A kiliti
kanczellista.)</li>
<li>A köd a jégen <span class="ralign"><a href=
"#Page_233">233</a></span></li>
<li class="li2">(Pörbe száll két halászgazda. – Az a biró, a ki
sohase hoz itéletet. – Mit csinál a mérnök a nagy ködben? – Nem
segit a mappa. – Mit ér a tudomány kutya nélkül? – A Turcsi
kutyával való beszélgetés. – Hogy lett igazság a pörben.)</li>
<li>Magyary Kossa Eszter <span class="ralign"><a href=
"#Page_252">252</a></span></li>
<li class="li2">(A nagy pör. – A végrehajtás. – Az első ellenség. –
A második ellenség. – A darumadár. – A harmadik ellenség. – De a
darut nem felejti.)</li>
<li>A nemzet története a viz szinén <span class="ralign"><a href=
"#Page_267">267</a></span></li>
<li class="li2">(Jön Jellasich. – A nádorispán Veszprémben. – A
Kisfaludy-gőzös. – A hajó gépe erősebb, mint a becsületszó. – A
becsület a politikában, az adósságban és a szerelemben. – Mi volt a
nádorispán, mi volt a bán? – A horvátoknak jó kedvük van. –
Elbujdosott az utolsó nádorispán. – A nádfedelü kastélyban.)</li>
<li>Tihany <span class="ralign"><a href=
"#Page_289">289</a></span></li>
<li class="li2">(A kecskeköröm. – Hol szeretett volna Csokonai
meghalni? – A remetebarlang és Berzsenyi. – A remete, a fejedelem
és az isten. – Mirevaló az isten dicsérete.)</li>
</ul>
<hr class="chap" />
<div class="chapter"></div>







<pre>





End of Project Gutenberg's Utazás a Balaton körül (1. kötet), by Károly Eötvös

*** END OF THIS PROJECT GUTENBERG EBOOK UTAZÁS A BALATON KÖRÜL (1. KÖTET) ***

***** This file should be named 62775-h.htm or 62775-h.zip *****
This and all associated files of various formats will be found in:
        http://www.gutenberg.org/6/2/7/7/62775/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
